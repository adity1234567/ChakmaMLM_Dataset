ফিক্সড
বুজ্জ্যাবুড়ি পজ্জন

এক্কান আদামত এক পরিবার এল। সে পরিবারত এলাক বুজ্জ্যালোই বুড়ি দ্বিজন। তারার এল'দে সাত্তুয়া ঝি। সে সাত্তুয়া ঝিরে বুজ্যালোই বুড়ি এক্কান জুম কাবি দোন। জুমান কাবিন্যাই পুড়ি ফেলেলাক, আড়া কাড়িলাক। সময় এইন্যায় ধান কুজিলাক। জুম ছুলা অক্ত অইন্যায় জুম ছুলিলাক। তে ধান নিগিলিল। ধানত ফুল ধল্ল। ধানত চোল ভরিল, সে পরে ধান। শিজাত রং ধরিল। বান্দরে জুমত এইন্যায় ধান খেই দোন দি। সেনত্যায় বান্দর রাঘা যা পড়ের। তে সাত বোনে ধান মাধা রাঙা ওইয়া জুম ধানাণী রাঘা যান। বান্দর আ শুকর জুমত ধান খা এলে ধিয়ে ধিয়ে আর শু শু গড়ি বান্দর আ শুকর ধাবান সাতবোনে সমরা-সমরি। লোড়ে লোড়ে ধাবাদে ধাবাদে জোয়ারও পারন। 

একদিন্যা জুম রাঘাদে বল পড়িন্যায় সাতবোনে ধুধুগত গাধা যিয়োন। গাদিবার ছলাত পানিত লামিবার আগে ধুধুগ' পারত তারার পু-ন কাবরানি খুলি থোইয়োন। তে অলা বান্দজ্যা সাতবোন' পু-ন কাবর বেক্কানি ভুদি গড়িন্যায় গাঝ' মাদাত যেইয়ে। সিধু তে সে পিনোনানি বেক্কানী আজা গোড়ি আঘেগোই। মিলাগুনে (সাত বোনে) গাদি ফুরেন্যায় কুল চরত আ ধুধুগ পারত উদিন্যাই চান্দে পিনোনানি নেই। অলা বান্দজ্যা সাতবোন' বেক পিনোনানিলোই গাঝ' মাধা ফাগাত বোইন্যায় আজা গোড়ি আঘেগোইদে সিয়ান মিলাগুনে দেলাক। তে ইক্কিনে সাতবোনে কি গড়িবাক, কিধুক্যা গোরি ঘরত যেবাক সিয়ান তারার চিদা ফুদিল। 

তে শল্লা গল্লাক্কে অলা বান্দজ্যাতুন তারা পুন কাবরানি মাঘিবাক। বেগ'আক্কে বড়বোন্নয়া অলা বান্দজ্যাত্তুন তা পিনোনান মাগিল। কলদে, ”ও আজু লে-লু-লে ম-পিনোনান ফেলে দে।” তে অলা বান্দজ্যা বড়বোন্নুয়ারে শমক খাবেল'দে ধিয়ে ধিয়ে আ শু শু ন গরিবেনে ক-অ। বড়বোন্নুয়া অলা বান্দজ্যারে কলদে, "ন-কোম আর ন-কোম আজু। ম-পিনোনান ফেলে দে।” বড়বোন্নুয়ারে অলা বান্দজ্যা কলদে, ”এক ফোইদ্যা উত্থি।” তে এক ফোইদ্যা উত্থেগোই । অলা বান্দজ্যা ধর্‌ গোরি বড়বোন্নুয়ারে তা পিনোনান বাবেই দিল। বড়বোন্নুয়া তা পিনোনান পেল। 
৮
তে তাতলেদি বোন্নুয়া অলা বান্দজ্যাত্তুন তা পিনোনান ঠিগ সিদুক্যা “আজ্গু আজু লে-লু-লে ম পিনোনান ফেলেই দে” গোরিন্যাই মাগিলগোই । বান্দজ্যা তারেইয়্য কলদে, ”আমি জুমত ধান খেবাত্যায় এলে ধিয়ে ধিয়ে, শু শু নগরিবেনে ক-অ।” মিলাবুয়া অলা বান্দজ্যারে ন-গরিম আজু ন-গরিম, ম-পিনোনান ফেলেদে কল। অলা বান্দজ্যা দ্বি-লম্বর মিলাবুয়ারে দ্বি-ফোইদ্যা উদিবেথ্যায় কল'। মিলাবুয়া সেধগে দ্বি-ফোইদ্যা উদিন্যায়, ধর ত-অ পিনোনান ধরিচ গোরিন্যায় গাঝ মাদাতুন ফেলে দিল। 

ইক্কিনে তিন লম্বর বোন্নুয়া অলা বান্দজ্যাত্তুন, আজু আজু লে-লু-লে ম-পিনোনান ফেলেদে গোরিন্যায় তা পিনোনান মাগিল। অলা বান্দজ্যা আ-র তারে কলদে, "আমি জুমত ধান খা গেলে খিয়ে খিয়ে, শু শু ন গরিবেনি ক- আ।” তেয়্য কলদে, ”ও আজু  ন'গরিম আর ন' গরিম, ম-পিনোনান ফেলেই দে।” বান্দজ্য তিন লম্বর মিলাবুয়ারে কলদে, "সালেন তিন ফোইদ্যা উত্থি।” মিলাবুয়া তিন ফোইদ্যা উদিলগোই । তে বান্দজ্যা মিলাবুয়ারে ধর ত-অ পিনোনান ল-অ গোরিনেই ফেলে দিল।

 চের লম্বর বোন্নুয়ায়্য ঠিগ সিদুক্যা গোরিন্যায় বান্দজ্যাত্তুন তা পিনোনান মাগের। কত্তে, ”ও আজু আজু লে-লু-লে, ম-অ পিনোনান ফেলেদে।” তে তারেয়্য বান্দজ্যা কলদে, "আমি জুমত ধান খা গেলে ধিয়ে ধিয়ে, শু শু ন-অ গোরিবেনি ক-অ।” মিলাবুয়্য কলদে, ”"আজু ন-কোম ন- কোম।” তে চের লম্বর মিলাবুয়ারে কলদে, "সালেন চের ফোইদ্যা উত্থি।” মিলরুয়া উদিলগোই চের ফোইদ্যা আর কলদে, "আজু দে ম-পিনোনান ফেলে দে।” বান্দজ্যা ধর্‌ গোরি তা পিনোনান ফেলে দিল।

 পাচ লম্বর বোন্নুয়ায়্য ঠিগ সিদুক্যাগোরি বান্দজ্যারে আজ্গু আঙ্মু দে নু-লে, ম-পিনোনান ফেলেদে কোইন্যায় তা পিনোনান মাগিলোগোই। অলা বান্দজ্যায়্য তারে ঠিক সিদুকাগোরি কলদে, "আমি জুমত ধান খা গেলে খিয়ে ধিয়ে, শু শু ন-গোরিবেনি ক-অ।” মিলাবুয়া কলদে, ”আজু ন-কোম আর ন-কোম।” তে বান্দজ্যা কলদে, "সালেন পাচ ফোইদ্যা উত্থি।” মিলাবুয়া পাচ ফোইদ্যা উত্থেগোই। বান্দজা তে মিলাবুয়ার পিনোনান ফেলে দিল।

৯
ছ লম্বর বোন্নুয়ায়্য অলা বান্দজ্যাত্বুন তা পিনোনান মাগিবাত্ত্যাই
গাঝত তলে গেল। আ কলদে, ”আজু আজু লে-লু-লে, ম-পিনোনান ফেলে
দে।” বান্দজ্যা তারেইয়্য কলদে, ”আমি জুমত ধান খা গেলে ধিয়ে খিয়ে, শু
শু ন-গোরিবেনে ক-অ।” মিলাবুয়া কলদে, ”ও আজু, ন-কোম আর ন-
কোম।” বান্দজ্যা কলদে, ”"সালেন ছ ফোইদ্যা উত্থি।” তে মিলাবুয়্য ছ
ফোইদ্যা উদিল। তে কলদে, ”ও আজু লে-লু-লে, ম-পিনোনান ফেলেদে।”
বান্দজ্যা মিলাবুয়ার পিনোনান ধর্‌ গোরিন্যাই ফেলে দিল ।

বেগ'শেজে সাত লম্বর বোন্নুয়ায়্য তা পিনোনান অলা বান্দজ্যাত্তুন 
মাগিবাত্যায় যিয়ে। তেয়্য কল্লোইদে, ”ও আজু, লে-লু-লে, ম-পিনোনান
ফেলে দে।” অলা বান্দজ্যা কলদে, ”সালেন সাত ফোইদ্যা উত্থি।” মিলাবুয়্য
সাত ফোইদ্যা উত্থে গোই। বান্দজ্যা কত্তে, ”আর এক্কেনা মুজুঙে আয়।” তে
মিলাবুয়া আ-র এক্কেনা যেইয়ে। বান্দজ্যা তারে (সাত লম্বর বোন্নুয়ারে)
সেক্কে লাগত পিয়ে। তারে হাদত ধরি গা' ফাগাত টানি তুল্লেগোই। তে
চিগোন বোন্নুয়ারে গাঝ ফাগাত তুলি পারিন্যায় এক্কেবারে মোক লোইন্যায়। সাতবোন জুম মোন ঘরানত অলা বান্দজ্যা তা মোক্কলোই গিরিত্তি গোরি খার। 

পরে তারার ইক্কুয়া মিলা পুয়া অ-ল। মিলা পুয়াবুয়ারে নাঙ থোই
দিলাক্কে “তেদোইবি”। থাগতে থাগতে তেদোইবি দাঙর অ-ল। কধা কয়।
একদিন্যা তেদোইবি বাবে (অলা বান্দজ্যা) বাজারত যিয়ে। তেদোইবি মা
কত্তে, "এচ্ছ্যা মুই ঘরত যেমবোই।” তে ওলোনছাল পা আগাত কড়েইয়া
ইক্কুয়া তুলি দিয়্যে। তেল্ল্যাপুক ইক্কুয়া ধরিন্যায় পা আগাত কড়েইয়াবুয়া
ভিদিরে ভরে দিল। তেদোইবি মা তেল্ল্যাপুক্করে কত্তে, ”ও তেল্ল্যাপুক,
তেদোহবি বাবে যেক্কে বাজারত্তুন ঘর' সাঙু গরাত লুঙেগি, সেক্কেনে তুই
ঝেঞেৎ-ঝেঞেৎ এগুর-ওগুর খেই খেই পরিচ।” তেদোইবি মা তেল্ল্যাপুক্কুরে
কোহন্যায় তে ঘর' ভিদিরেত্তুন ইজরত নিগিলিল। তে তেদোইবি মা
সাঙ্গুইয়ানরে কত্তে, ”ও সাঙূ, তেদোইবি বাবে বাজরত্তুন ঘরত ত' কুরে
নুঙিলেগি তুই উগুর গচ্যাত্তুন তিন চিদোর ওচ।” সে কধাগান কোইন্যায়
তেদোইবি মা তা ঝিবরে লোইন্যায় তা বাব ঘরত গেল।

১০

তেদোইবি মা তা ঝিবোলোই যানার ভালক্কণ বাদে তেদোইবি বাবে বাজরত্তুন ঘর'  সাঙুইয়ান' কুরে লুঙিলগোই। তেদোইবি বাবে ঘর' কুরে লুঙিন্যায় সাঙুয়ান উগুর গোচ্ছ্যাত্তুন তিন চিদোর অ-ল। সাঙুয়ান তিন চিদোর ওইন্যায় তেদোইবি বাবে সাঙুয়ান বেই ঘরত উদিল। তেদোইবি বারে ঘরত উত্থে উত্থে তেল্লাপুক্কুয়া কড়েইরাবুয়া ভিদিরে চুলা আগুনত ঝেঙেৎ-ঝুঙৎ গরের।  তেদোইবি বাবে ঝেঙেৎ-ঝুঙৎ র' শুনিন্যায় তেদোইবি মা বরা ভাঙেত্তে ভাঙের কোই কোই তেদোইবি বাবে খেবং খেবং কুজির়ে ইজর মাদাত নাজের। তেদোইবি বাবে ঘর ভিদিরে সোমেন্যাই চাত্তে তেল্ল্যাপুক্কুয়া চুলা মাদাত আগুন উগুরে কড়েয়াবুয়া ভিদিরে এগোর-ওগোর খার। কড়েইয়াবুয়া ঝেঙেৎ-ঝেঙেৎ গরের। গদা ঘরান রিনি চাইদে তেদোইবি মা ঘরত নেই । তে তেদোইবি বাবে কানের । একছলা তেদোইবি বাবে কানি-ল। কানি ফুরেন্যাই তে তেদোইবি মা ইধু গেল। 

তেদোইবি বাবে তেদোইবি মা ইধু লুঙিন্যায় ঘরানর ইজর মাদান্দি ইক্কুয়া আমগাচ আগেদে সে আম গাচ্ছুয়াত মাদা উগুরে উদি আঘে-গোই । তেদোইবি মা তেদোইবি বাবে আম গাচ্ছুয়াত উদি আঘে দেঘিন্যায় ভাত খেবাত্তায় ডাগের ৷ কত্তে, ”আয় তেদোইবি বাব ভাত খাগি।” 

তেদোইবি বাবে তেদোইবি মারে কত্তে, "ম-শোরে ন' ডাগে ।” তে তেদোইবি বাবরে তার শোয়োরবুয়া ডাগের, "এযদে জামেই ভাত খ-গি ।”  

তেদোইবি বাবে আর কলদে, "ম-শোরিয়ে ন-অ ডাগে ।” তে আর তার শোরিবুয়ায়্য ডাগিল, ”এযদে জামেই ভাত খ-গি।”

 তেদোইবি বাবে আর কলদে, ”সোগন্দিবুয়া ন-ডাগে।” তা সোগন্দিবুয়্য কল, "আয়দে বোনই ভাত খা-গি।” 

সে পরেন্দি তেদোইবি বারে আর কলদে, ”"শোয়োন্দি মোগে ন- ডাগে।” তে তেদোইবি বাবরে তার শোয়োন্দি মোক্কুয়া ডাগিল, ”আয়দে বোনই ভাত খা-গি ।”

 আর ভেলে চিগোন শোয়োন্দিবুয়া ন-ডাগে। তে চিগোন শোয়োন্দিব্য ডাগিল, "আয় বোনই ভাত খা-গি।” তার চিগোন শোয়োন্দি মোগে ভিলে ন-ডাগে। তে চিগোন শোয়োন্দি মোক্কুয়া ভাগিল, ”আয় বোনই ভাত খা-গি।” 

ইক্কিনে তার দাঙর শালায় ভিলে ন-ডাগিল। তে দাঙর শালায় ডাগিল, "আয় বোনই ভাত খা-গি।” সেদুক্ক্যাগোরি দাঙর শালা বোবুয়ায়  
১১

ভিলে ন-ডাগিল। চিগোন শালা আ শালি মোক্কুয়া ভেলে ন-অ ডাগিল। তে সিগুনেয়্য ডাগিলাক।

তেদোইবি বাবে আ-র মান ধরি-ল দাঙর শালিয়ে ন-ডাগে। তে দাঙর শালিয়ে ডাগিল, "আয় বোনই ভাত খা-গি।" সেয়ান্যাগরি তার চিগোন শা্লিবুয়্য সঙ তারে ডাগিলাক, "আয় বোনই ভাত খা-গি।" 

তে তেদোইবি বাবে চিগোন শালিবুয়ারে কত্তে, "তোমার কুগুর আঘন। মুই কুগুর ডরাং।" চিগোন শালিবুয়া কলদে, "আমি কুগুরনরে বানি থবং, আয় লাম্বি ন-অ ডরেচ।" কুগুরুন বানি থলাক।   

তে তেদোইবি বাবে গাঝ' মাধাত্তুন লামিল। ঘরত উদিল'গোই। তেদোইবি বাবে। তে তেদোইবি বাবরে ভাত দিলাক। তেদোইবি বাবে ভাত খার সে খার। যানে পেত ফাদি যেবার অক্ত অইয়ে। সেক্কে তেদোইবি বাবর আঘা এযের। আঘা শালত যেইন্যায় যেক্কে আঘাশালত বস্যে, সেক্কে কুগুরুন্রে ইরি দিয়্যন। তে কুগুরুনে তেদোইবি বাবরে আঘদে আঘদে কামেরেন্যায় মারেই ফেলেলাক।

তে সেই অলা বান্দজ্যা (তেদোইবি বাব)র হেরাগান্দোই চিদোল বানেলাক। তে সে চিদোলান বেজা গেলাক আদামে আদামে। চিদোল বেজিয়াগুন লগে তেদোইবিয়্য এ-ল। " চিদোল কনে কনে লইব" গরি ডাগি ডাগি। তেদোইবি আদাম মানুষসুনরে কত্তে, "ন-লইয়্য, ন-লইয়্য বড় বান্দজ্যার বড় চিদোল।" তেদোইবি কধাগান শুনিন্যায় কন-অ জনে ন-লন। চিদোল ফেলে দিয়্যন ধাবা।

পজ্জনান থুম

১২
রনধির পজ্জন

এত্তে এক রাজা..। সে রাজাবুয়াতুন ইক্কগরি পুয়া। সে পুয়াবুয়ার 
নাঙান অলদে রনধির। রনধীরে গাবুর-সুন্দর অল'। রাজা রনধীর বাপ্পুয়া 
রনধীররে বৌ আনি দিল । রনধীরে বৌ লইন্যায় তাবাবে রাজাবুয়া রনধীররে
রাজ্য রাজ ঘরর দায়িতৃ সম্পত্তি গোজেই দিল। রনধীর রাজ্যর রাজ ঘরর
দায়িত্ব গোজী লোনার পর শিকার গরা যানা আরম্ভ গল্ল । দিন মাগেনে
শিকারত যায় রনধীর রাজ কুমার । ইন্দি তা বাপ্পুয়া ভারী বুড়া অইয়্যে। আর
নিত্য অসুখত পুড়ি থায়।

একদিন রনধীর বাপ্পুয়া বুড়া রাজায় রনধীররে কত্তে, "মুই বুড়া
অইয়্যং। নিত্য অসুখত ভুগী ভুগী আঘং। রনধীর তুই শিকারত ন-অ যেচ।
শিকারে যেইন্যায় তুই দিন্ন্যুয়া বারেই বারেই থাচ। ত-অ শিকারত যানা
সময়ত কক্কে, কমলে মুই মরি যাং ঠিক নেই ।” রনধীরে বুড়ারাজা কধাগান
শুনিন্যায় তু-অ শিকারে গেল। রনধীরে যেক্কে শিকারে গেল, সেকে
বুড়ারাজারে ন-অ কোইন্যাই যেইয়্যে। 

তে ঠিগ সে সময়ত বুড়ারাজা রনধীর রনধীর গরি ডাগের। সে
সময়ত রনধীরে রাজঘরত নেই। তে রনধীর মোক্কুয়া রনধীরে নেই কিন্যাই
রনধীর' র'বুয়া ধুক্ক্যা গরি সমত দিল। বুড়ারাজা সে সমত্তুয়া শুনিন্যায়
রনধীররে উদিচ গরি কত্তে, "রনধীর ইক্কে মুই মরিম। ম-কিয়্যান ভারী-
গোরী ভান্যা পাঙর।” বুড়ারাজার উচ্‌ থাগদে রনধীররে আর' কত্তে,
"রনধীর! রনধীর! ম-অ পিত্তানত তলে সাত্তুয়া সুমোত সোনার মহর আঘন।
আর ম-অ মাদাবুয়াত তলে মংগা আন্দিক ইক্কুয়া আঘে। সে আন্দিকত্তুন
যিয়ান বহর মাঘচ সিয়ান পেবে।” রাজা তার কধাগান কোই ফুরেইন্যায়
মরি গেল। রনধীরে তাবাবে কোই যেইয়্যা কধাগানি শুনি ন-অ পেল।

রনধীর' মোক্কুয়া রনধীর সাজিন্যাই তা শোরবুয়াত্তুন যে কধানি
পেল, বেক্কানী তা নেক্কুয়া রনধীর ইধু গোপন গল্ল। রনধীরে শিকারত্তুন
লুঙিলগি। তে খবর পেলদে তা বাপ্পুয়া মরি যেইয়ে আ মরাবুয়া কায় তা
মোক্কুয়া কানেত্তে দেঘের। তা মোক্কুয়া কানেত্তে দেঘিন্যায় রনধীরে বিজার

১৩

গরেত্তে, "তুই কিত্ত্যায় কানর?” কিন্তু তা মোক্কুয়া বুড়ারাজা মরদে যে কধানি কোই যেইয়ে, সিয়ানি বেক্কানী গোপন রাঘেইয়্যে। তা নেক্কুয়ারে এক্কেনায়্য ন-অ কয়।' 

রনধীর মোক্কুয়া বেল্ল্যা আর তা নেক্কুয়ারে কত্তে, "বাবা যেক্কে মরি গেল তুই আ মুই দ্বিজনে ম-অ বাবা ইধু যেই। বাবা মজ্জ্যেদে খবরান কবং।” 

রনধীরে তা মোক্কুয়া কাগান শুনিন্যাই তা শোয়রবুয়া ইধু যেবাত্ত্যায় কধা দিল । রনধীর ও তা মোক্কুয়া রেত্তুয়া পহর অইন্যাই তা শোয়রবুয়া ইধু যেবাত্ত্যায় পথ ধরিলাক। যাদে যাদে দ্বি-নেকমোগে আধা পধত এক্কান মোনঘর লাঘত পেলাক।
তে সে মোন ঘরত তারা উদিলাক। বজিলাক জিরেবাত্ত্যায়। জিরাদে জিরাদে তা মোক্কুয়া 
তারে কত্তে, ”এই মোন ঘরানত্তুন আর কোন কিত্ত্যাত ন-অ যেবং। এই মোন ঘরানত তুই 
গায় গায় থাক, মুই ম-অ শোয়রবয়া মজ্জেদে খবরান দি-মত্তন ত-অ ইধু ফিরি এইম।” 
মোন ঘরত তারা সে তেম্মাঙান গোরিন্যায় তানেক্কুয়া সিয়ান রাজী অ-ল।

তে তা মোক্কুয়া তা বাব ইধু লত্‌ দিল। রনধীররে কোই গেলদে, "মুই ন-অ ফিরানা সঙ এই মোন 
ঘরানত মরে বাচ্ছে থেচ। কোন কিত্ত্যাত ন-অ যেচ্‌।” রনধীর মোক্কুয়া তিগিনি চুল ইরিদ্যাগোরি ধাবা ধাবা
 তার বাব ইধু যার। লুঙিন্যায় তা বাবরে তা শোয়রবুয়া মোজ্জেদে কধাগান লুগেন্যাই কলদে, 
”ম-অ নেক্কুয়া রনধীরে মোজ্জে।” রনধীররে ইক্কুনু মুই ধর্ম-কর্ম গোরিদি ন-অ পারের
 বিলি-তা'বাবরে কল। তা'বাবে তা ঝিবুয়ারে আঝা দিন্যাই কলদে, ”অইয়ে ঝি চিদা 
ন-অ গোরিচ্‌, ধর্ম-কর্ম মুই ছিড়ে দিম।”

 ইন্দি রনধীরে তা মোক্কুয়ারে বাচ্চেই থাক্কে থাক্কে মোনঘরত কুল ন পার। যানে তার চোক্কুন পিঝেদি অলাক। 
রনধীরে ঝাগে ঝাগে মানুচ এত্তে-যাদে দেঘের। মানুচ দেলে রনধীরে পুজর গরেদে, তুমি কুধু যর? মানুচ্ছুনে
 কন্দে,"আমি রনধীর সাতদিন্ন্যাত যের। তে মোজ্জে। তা মোক্কুয়া তা বাব- অ ঘরত তা সাতদিন্ন্যা
 দি-দেল্লোই।” রনধীরে মানুচ্ছুনরে কত্তে, "তোমার উগুচ্যা-যাবুজ্যা কাবর আঘেনি?”
 তারা কলাক্কে নেই। সে মানুচ্ছুন গেলাক্কোই। 

রনধীরে আর এক ঝাক মানুচ এত্তে দেখের। সে মানুচ্ছুন তা কুরে এইন্যায় আর পুজর গরেত্তে, 
”ভেইলক তুমি কুধু যর?” সিগুনেয়্য কলাক,


১৪ 
"আমি রনধীর সাতদিন্ন্যাত যের। রনধীরে মোজ্জে। তা শোয়রবুয়া তা
সাতদিন্ন্যাগান ছিড়েই দের। রনধীর মোক্কুয়া তা বাব ইধু যেইন্যায় তা
কর্ময়ান ছিড়ে দেল্লোই ।” মানুচ্ছুত্তুন যে কধানি রনধীরে শুনিল, তে মনে মনে
ভাবেত্তে নিচ্ছয় তা মোক্কুয়া কোন কু-উদ্দিশ্য লোইন্যায় কাম গরের ৷

তে রনধীরে যাদন্দে মানুচ্ছুনত্তুন উগুজ্যা-যাবুজ্যা কাবর আঘে নেনা
পুজর গল্ল। মানুচ্ছনে আঘে ভিলি কলাক। তে রনধীরে কলদে, ”থেলে মরে
এক্কান এক্কান পিনোন, খাদি, সুলুম, খবং দ্যুনা।” তে যাদন্দে মানুচ্ছুনে
রনধীররে কাবরানি দিলাক। তে রনধীরে পিনি ল-আ। রনধীরে তারা লঘে
সে ক্রিয়াত গেল। ক্রিয়াত যেইন্যায় দেঘি মত্তন বুঝি নি-ল। তা মোক্কুয়া
কিন্ত তারে ন-অ দেঘে।

রনধীরে যেইন্যায় তা মোক্কুয়া কি গরের ন-অ গরের চেই আঘে।
তে গরবায়ুন লঘে গরবা ধুক্যান গোরি বোচ্ছেগোই । কোনজনে খবর ন-অ
পেলাক রনধীরে যে কর্ময়ানত আঘে। রনধীরে দেঘেত্তে তা মোক্কুয়া ইক্কুয়া 
গুধিত ভাত-তোন মোজা গোরি লর। রনধীরে ভাবেত্তে এই ভাত-তোন
মোজাগুন কাত্তেয়াই গোরি দের! আর চিন্তা গরেত্তে, অলে তারে লাঘত ন-
অ পেলে কি অব সিত্ত্যায় ভাত-তোন মোজা লর নেনা। দেঘেত্তে সে ভাত-
তোন মোজালোই তা মোক্কুয়া যা ধয্যে। সে পিঝেন্দি তা মোক্কুয়া খবর ন-অ
পায় পারা গোরি তেইয়্য যা ধয্যে।

দ্বিজনে ভালদ্দুর যেইন্যায় তে তা মোক্কুয়া পথ পাজারা ফারের। 
মোন ঘরানদি ন-অ যার । আ-র যুদ' গোরি একান পদেন্দি যেইন্যাই অন্য
এক্কান মোন ঘরত উত্তেগোই । ঘরানত্‌ উদিন্যায় থক থক গোরি বাজ্জ্যেয়্যে ।
তে মোন ঘর দুয়ারান ইক্কুয়া মরদে খুলি দিল । রনধীর মোক্কুয়াতে মোনঘর
ভিদিরে সোমেল। রনধীরে আর চুর গোরি যেইন্যায় চেই আগে-গোই আ
শুনি আগে-গোই।

রনধীর মোক্কুয়া মরত্তুয়ারে ভাত মোজা, তোন মোজাগুন গোজে
দিয়েগোই। কত্তে, "ধর ভাত্তুন খা। তরে ভাত আনি দ্যুং” রনধীর মোক্কুয়া
তা লাংঞ্যা  মরত্তুয়ারে কত্তে, "তুই চিদা ন-অ গোরিচ। ম নেক্কুয়া রনধীরলোই
ম-র মেলা অনার পর দিনপুত্তি ঝারত শিগারে যে-দ। তে একদিন্যা ম-অ
শোয়রবুয়া অসুগ অবস্থায় রনধীররে কত্তে, মুই বুড়' অইয়্যং, অসুগত

১৫
ভুগঙর, কমলে মরং ঠিগ নেই। সিত্ত্যায় তুই আর শিগারে ন-অ যেচ্‌। নিত্য
ঘরত থেচ্‌। কিন্তু রনধীর তা বুড়' অসুখ্যা বাব কধা ন-অ শুনিল। যে
শিগারে যায়।”

রণধীর মোক্কুয়া কই যার, "একদিন শিগারে যিয়েদে পিজে তাবাবে
রনধীররে তোগেনেই ন-অ পায়। তে সেদিন্যা বুড় রাজা রনধীরে নেই গোরি
 মোরি গেল। মোরি যেবার আগেন্দি রনধীর বাপ্পুয়া রনধীররে ডাক্ক্যে। তে
মুই রনধীর সাজিন্যাই তা দোক্ক্যাগোরি সমত দ্যুং। সমত দিন্যায় মুই ম-অ
শোয়রবুয়া ইধু যিয়ং। বুড় রাজা মনে গোচ্ছেদে মুই রনধীর। তে মোরি
যেবার আগেন্দি মরে তা গোপন কধানি বেক্কানি খুলি কোই যিয়েগোই । ক-
লদে- মর (বুড় রাজার) পিধিত তলে মাদি ভিদিরে সাত্তুয়া কুমত সোনার
মোহর আঘন । আর মাদাবুয়াত তলে মোওনদলা আন্দিক আঘে। তাত্তুন যে
বর মাগে সে বর পায়।”

এই গুপ্তধন কধানি বেক্কানি রনধীর মোক্কুয়া তা লাঙ্যাবুয়ারে শুনে-
ল'। এযান আঘাত্যা মোক, এই গুপ্তধন কধানি তা নেক্কুয়ারে ন শুনেন্যাই তা
লাঙবুরে শুনে-ল। সিয়ানি বেক্কানী রনধীরেয়্য শুনি রইয়্যে। তে, দেরী ন-অ
গোরিন্যায় ঘরত গেল রনধীরে। রনধীরে ঘরত যেইন্যায় তা বা-ব আদা-ম
প্রজাগুনরে বেক্কুনুয়ারে ডাগিল। তা মোক্কুয়াত্তুন শুন্যা ধগে ধগে তোগেল।
সোনার মোহর-অ সাত্তুয়া কুম। সে ধগে ধগে সাত্তুয়া কুম পেল। আর
মাদাত তলে মোওনদলা আন্দিক্কুয়ায়্য পেল। রনধীরে তাবাব রাজ্য
প্রজাগুনরে বেক্কুনরে সোনার মোহর ভাগগোরি দিল। রনধীরে বানা তাল্লাই
মোওনদলা আন্দিক্কুয়া রাগেল। তে সোনার মোহরুন বেক্কুন ভাগ গোরি দি-
ফুরেন্যাই রেজ্য ছাড়ি যেবাত্ত্যাই তা বাব'র প্রজাগুনত্তুন বিদায় ল-ল। মাত্তর
কুধু যেব ঠিগ নেই।

যাদে যাদে রনধীরে আ-র এক্কান রাজ্যত লুঙিলগোই। তে রনধীরে
কত্তে, ”ও মোওনদলা আন্দিক, আগে এলে বাবার, ইক্কনু অইয়্যচ্ছ্যে'মর ।
সত্যি যদি মর অই থাছ, সালে মরে বুড়া বানেদে।” তে মোওনদলা
আন্দিক্কুয়া রনধীররে বুড় বানেই দিল। রনধীরে বর মাঘিন্যাই বুড় অ-ল।
রনধীরে যে রেজ্যত্‌ লুংঙেগোই, সে রেজ্যর রাজাত্তুন সাত্তুয়া ঝি। সে সাত্তুয়া
ঝিয়ে একদিন্যে গাঙত যাদন। গাঙত যাদে যাদে চান্দে ইক্কুয়া বুড় মানুচ
পত্থানত সড়ল গোড়ি পুড়ি আঘে। সে বুড় মানুস্য অলদে রনধীরে।

১৬
তারে দেঘিন্যাই সাত বোনে কদন্দে, ”ও বুজ্যা, পধ সংমধ্যে
কিত্যায় পড়ি আঘচ? পদ্দে আমি গাঙত যের।” বুজ্যা কত্তে , "তুমি য, মুই
পদ্দি ন-পারিম ।” তে বুড়ারুয়া কধাগান শুনিন্যায় সাত বোনত্তুন বে-গ দাঙর
ছ বোন রনধীর কিয়া উগুরেন্দি দিয়ে দিয়ে গেলাক্কোই। মাত্তর বে-গ চিগোন
বোন্নুয়া বুড় মানুচ্ছুরে দিয়ে ন-অ গেল। তে বুড় মানুচ্ছর কিয়ার ভালদ্দুর
পাজারা ফারি যেইয়েগোই।

তে সাত বোনে ছড়াত লুঙিলাক্কোই। সাত বোনে ছড়াত্তুন কুমুনত
পানি ভরিলাক। ভরন পানি কুমুন করত গোরি ঘরত ফিত্তন। তে আর বুজ্জ্যা
ইয়ত লুঙিলাক্কোই কুম করত গোরি। বুজ্জ্যা যে সে জাগানত পদ সংমধ্যে
পড়ি আঘে। সাত বোনে বুজ্জ্যারে ফুরি ন-অ যেইন্যায় পথ দিবাত্ত্যায়
কলাক। পথ ন-অ দিলে দিগে দিগে যেবং ভিলি কলাক। বুজ্যা কত্তে,
"পাল্ল্যে দিগে দিগে য'।” সাত বোনত্তুন আ-র ছ বোনে দিগে দিগে
গেলাক্কোই। মাত্তর যে বে-গ চিগোন বোন্নুয়া আ-র আগ ধুক্ক্যাগোরি পাজারা
ফাড়ি গেলগোই।

তে সাত বোনে ভরন পানি.কুম করত গোড়ি ঘরত লুঙিলাক।
রেত্তুয়া গেল। তে পহর অ-ল। তারকেল্ল্যা বেন্যা আ-র সাত বোনে পানি
আনিবাত্ত্যায় কুম করত গোরি যাদন। বুজ্জ্যারে আর সে জাগানত সরল
গোরি পোজ্যবাদে লাগত পেলাক্কোই। ছ' বোনে আ-র কলাক্কে,” নাহি
কেল্ল্যাধুক্ক্যাগোরি দিগেই যেবং।” বুজ্জ্যা কলদে, "দিগে যে পাল্লে য'।” তে
ছ বোনে দিগে গেলাক্কোই। বে-গ চিগোন বোন্নুয়া বুজ্জ্যারে পাজারা ফাড়ি
যেইয়্যে। 

যেইন্যায় গাঙত্তুন আ-র কুমুনত পানি ভরিন্যাই ঘরত ফিরদন। যে
সিদক্ক্যাগোরি ছ বোনে বুজ্ঞারে দিগেই গেলাক। বেগ চিগোন বোন্নুয়া আগর
ধোক্ক্যাগোরি বুজ্জ্যারে পাজারা ফারি যেইন্যাই কত্তে , "আজু আজু পথ দেনা
যাং । বুজ্জ্যা কত্তে, "তর ছ বোনে দিগেই যিয়ন, তুইয়্য দিগেই যা-না।”
কিন্তু চিগোন বোন্নুয়া দিগেইয়্য  ন-অ যায়, আ পাজারা ফারিয়্য ন-অ যায়)
তে আর বুজ্জ্যারে কল, "আজু আজু, পথ দে-না ।” বুজ্জ্যা চিগোন বোন্নুয়ারে
কলদে, মুই তরে পথ দি পারিম, তুই যদি মল্লোই এক্কান সত্য গরচ।”

চিগোন বোন্নুয়া বুজ্জ্যারে কলদে, "মুই সত্য গোরিম। কি সত্য?” বুজ্জ্যা

১৭
কলদে চিগোন বোন্নুয়ারে, তুই মরে লবেনি?” চিগোন বোন্নুয়া সত্যবাক্য
পালেবাত্ত্যায় কলদে, "ঠিগ আগে মুই লোম।” 

তে চিগোন বোন্নুয়া বুজ্জ্যারে লোইয়্যে। তে বুজ্জা লগে রোইয়্যে।
ছ বোনে ভালক্কন বাচ্চ্যে রোইয়্যন। চিগোন বোন্নুয়া বুজ্যারে লব কধা
দিয়ে। ছ বোনে রাজ ঘরত গেলাক। পানি কুমুন খোলাক্কোই। রাজারে
কলাক্কই চিগোন বোন্নুয়া বুজ্যারে লোইয়্যে এবং তা সমারে রোইয়ে। রাজা
ছ  বোনরে রাজ পুত্রত্ত্যায় বো দিল। ছ বোনে বো গেলাক। বুজ্জ্যা মোক্কুয়া 
চুদমু গোরি থায়।

তা মোয়া কিন্তায় মু-কালা গোরি থায় পিয়ান রনধীরে পুজর গল্প।
তে রনধীররে তা মোক্কুয়া কত্তে, "ম-অ ছ বোনে গম জামেই পিয়ন। গম
ঘরত বো পোজ্জ্যন।” চিগোন বোন্নুয়া আর কত্তে, "গায় মুই বুড় নেক্‌
পিয়ং। বাবাদাঘিরে কোন কিচ্ছু নিদিবার জিনিষ নেই। বা-ব ঘরত
বেড়েবার-চেড়েবার কাবর-চুবর নেই। পিনোন, খাদি ছিলুম নেই ।”

তে বুজ্জ্যা তা মোক্কুয়ারে কত্তে, তুই চিন্দা ন-অ গোরিচ। গাধি
আইগোই ।” বুজ্জ্যা মোক্কুয়া কানি কানি গাধা যিয়্যে। তে গাধা যিয়্যেদে
পিজে বুজ্যা মোওনদলা আন্দিকুয়া নিগিলে-ল। নিগিলেইন্যাই মোওনদলা
আন্দিক্কুয়ারে কত্তে, “ও-ও-ও মোওনদলা আন্দিক, আগে এলে বাবার, আ
ইক্কে অলে মর। সত্য যদি মর অই থাচ, সালেন মর মোক্কুয়ারে পিনোন-
খাদি-সুলুম, সোনার অষ্ট-অলংকার আনিদে। আর তা মা-বাবরে ফল-পাগর,
নানান গম গম খাদ্য আনিদে।” তে মোওনদলা আন্দিক্কুয়া বেক্কানি আনি
দিন্যাই খাত্তান-অ উগরে থোই দিয়ে। রাজার ঝিবুয়া গাধি-গুধি এইন্যায়
ভিদিরে সোম্মেয়্য দেগেত্তে, যিয়ান যিয়ান লাগে বেক্কানি পরিপূর্ণ অইয়্যে।
সেক্কে বুজ্জ্যা তা মোক্কুয়ারে কত্তে, "জুগুল।” বুজ্জা মোক্কুয়াযা যা পিয়্যে
বেক্কানিলোই জুগুলেইয়্যে।

তে সে পরেন্দি, বুজ্জ্যা মোওনদলা আন্দিক্কুয়ারে আ-র কত্তে, ”ও-
ও-ও মোওনদলা আন্দিক, আগে এলে বাবার আর ইক্কে অলে মর। সত্যি
যদি মর অই থাচ্‌, সালেন মুই আগেন্দি যে রূপ আ গাবুর এলুং ঠিগ সিদুক্যা
মরে গোরি দে।” বুজ্যা আর বর মাঘিলদে যাদে তারা দ্বি-জনে ঘোড়া

১৮

পিদিত গোরি যেই পারন পারা । বুজ্জ্যার বর মাঘানা ধগে ধগে বেক্কানী অই
গে-লগোই।

বে-গ আগে ছ বোন ও বোন জামেগুন বেড়ানত এলাক। সে
পরেন্দি তারা ঘোড়ার পিদিত গোরি বেড়ানত গেলাক। বে-গ শেষেন্দি
চিগোন জামেইবুয়ারে আ চিগোন ঝিবুয়ারে দিগিন্যায় ছ বোন, রাজা, মন্ত্রী,
সেনাপতি বেক্কুনে আমক অইয়্যন। তে চেই থেলাক। বুজ্জ্যারে আ চিগোন 
ঝিবুয়ারে রাজ ঘরত ফল-পাগোর, গম গম খেবার জিনিস নিগিলেই দিলাক।
অনুষ্টানত যেইন্যায় ছ বোনে তারা চিগোন বোন্নুয়ারে আ বোন জামেইবুয়ারে
ঠাত্তা গত্তন। রনধীর আ তা মোক্কুয়া খেই ধেই ঘরত ফিরিলাক। 

রনধীর আ  তা মোক্কুয়া ঘরত ফিরিন্যায় সে রেত্তুয়াত রনধীর শোয়রবুয়া 
রাজা শমনে দেগেত্তে তাত্তুন হরিঙ লাগিবাক। তে বেন্যা পহর 
অ-ল। রাজা প্রজাগুনরে ডাগি-ল। প্রজাগুনরে কত্তে, "মর হরিঙ লাগিবাক।
যে যে হরিঙ আনি দি পারে, তারে ম-অ রাজ্যত্তুন একভাগ দিম আর ধন
সম্পত্তি ভাগ দিম ।” এই কথানি রাজায় প্রজাগুনরে ঢুল মারি দিবাত্ত্যায় কল।
তে প্রজাগুনে ঢুল মারি দিলাক। সিয়ান রাজা চিগোন জামেইবুয়া শুন্যে।
রনধীরে তা মোক্কুয়ারে কত্তে, "যা ত' বাবত্তুন ঘোড়া ইক্কুয়া আ বন্দুক আনি
দেগোই যা।” রনধীর মোক্কুয়া ঘোড়া আ বন্দুক আনি দিবাত্ত্যায় যেইয়্যে।

রনধীর মোক্কুয়া তা বা-ব ঘরত যেবার আগেন্দি, তা ছ বোন জামেই
আগে আগে রাজ ঘরত লুংগন্দোই। ছ বোন ঝি জামেয়রে রাজা গম ঘোড়া,
গম বন্দুক দিয়ে। কিন্ত চিগোন ঝি-বুয়ারে লেং ঘোড়া, ভাঙা বন্দুক দিন্যাই
পাদেল। তে ঘরত ফিরিন্যাই রনধীররে গোজেই দিল। রনধীরে মোওনদলা
আন্দিক্কুয়া নিগেলেল। তে আন্দিক্কত্তুন বর মাগেত্তে, “ও-ও-ও মোওনদলা
আন্দিক! আগে এলে বাবার, ইক্কুনু অলে মর। সত্যি যদি মর অই থাচ্‌,
সালেন রাজ্যত জিদুক্কুন হরিঙ আঘন সে হরিঙুন বেক্কুন ম-অ ঘর উদনত
বানি থোই দিন্যায় এক্কানত গোরিদে।” তে মোওনদলা আন্দিক্কুয়া সে ধগে
ধগে বেক হরিঙুন রনধীর ঘর উদানত বানি থোই দিয়েগি। রনধীর বেক
হরিঙুনর ঝাকবাজা হরিঙুয়া লোইন্যায় লুগে রাঘেয়্যেগোই।

ছ-বুয়া জামেইয়ে হ্রিঙ তগা লাম্ম্যন। তারা বেক রেজ্জ্যয়ান
বেড়েইন্যাই কন' হরিঙ ন-অ পেলাক। আর তগাদে তগাদে তারা হ-রান

১৯

অলাক। শিগারত্তুন ফিত্তে ছলাত রনধীর উদোনত তারা দেঘন্দে একঝাক হরিঙ। তে 
রনধীর মোক্কুয়াত্তুন তারা পুজর গত্তন্দে, ”এ হরিঙুন কার?” রনধীরে কলদে, "এই 
হরিঙুন মর ।” ছ-বুয়া জামেইয়্যে রনধীররে কদন্দে,"আমার হরিঙ লাগদন, আমারে 
ইক্কত দরে হরিঙ দি-পেবে।” তে রনধীরে কত্তে, "দি পারিম। তবে একান শত্ত আঘে।” 
ছ-বুয়া জামেইয়্যে কন্দে, "সে সত্যয়ান কি?” রনধীরে কয়দে,” যদি আন্দিক পোড়া 
খেই পারদে অহয়, সালেন যার যে হরিঙঙুয়া লাগে, তে সিবা নি পারিবা।” ছ-বুয়া জামেইয়ে
খাম খেলাক। "সালেন অইয়্যে, আমি আন্দিক পোড়া খেবং” কলাক। ইয়দ আন্দিক পোড়া 
অর্থ অলদে, আগুনত পোড়া আন্দিক গরম গরম দামানাত বাজেই দেনা।

তে তারা আন্দিক পোড়া খেলাক। রনধীরে কল ছ-বুয়া জামেইয়রে হরিঙুন বেগর আগেন্দী 
যার যিবা' মনে কয়, সিবারে সমারে সমারে বন্দুক মারিন্যাই মারেই ফেলেবার। তে তারা 
সেঙেরি হরিঙুন গুলি গোরি গোরি মারেই ফেলেন্যায় রাজারে গোজেই দিলাক্কোই । তে রনধীরে 
তা হরিঙঙুয়া জেদাবাদে রাজারে নি-দিল। তে রাজারে গোজেই দিল । রনধীরে বেগ ডাঙর হরিঙঙুয়া
জেদাবাদে রাজারে গোজেই দি-পারিল।

তে রাজা তা ছ-বুয়া জামেইয়্যত্তুন পুজর গরেত্তে, "তুমি এই আন্যদে হরিঙুন কুধু পেলা?” তারা উত্তর দিলাক্কে,
 "আমি ঝারত্তুন এই হরিঙুন মারিমারায় আন্ন্যেইদ্যে।” ছ-বুয়া জামেইয়্য মিঝা কধানি শুনিন্যাই রনধীরে 
তারারে কত্তে, ”এই হরিঙুন বেক্কুন মুই তোমারে দ্যঙগে। হরিঙুন যদি মত্তুন আনি ন-অ থাগ,
 সালেন তুমি হরিঙ লবার আঘেন্দি কিত্ত্যায় আন্দিক পোড়া খানা খাম খেইয়্যে।” বেক্কুনরে কলদে,
 "তুমি বেক্কুনে তারা দামানানি রিনি চ-অ সালেন, আন্দিক-অ পোড়ানি আঘে নে নেই! সিয়ানি অলদে 
হরিঙ লনার প্রমান। রনধীরে কাবর উল্লেন্যাই চেবাত্ত্যাই কল'। তে বেক্কুনে চেলাক। দেঘিলাক। দেঘিন্ন্যায় 
রনধীর কধানি বিশ্বাস গল্লাক। 


তে রনধীর'র কার্যকলাপ আ যোগ্যতানি দেঘিনাই রাজা খুজি অ-ল। তে গ্রহণ গল্লদে রনধীররে জামেই
ইজেবে। রণধীর যোগ্যতানিলোই আমক অইন্যায় তার পরিচয় লর। কত্তে, "তুই কুত্তুন? কা পু-য়া।" 
রনধীরে রাজারে তা পরিচয় দেত্তে, ”এক রাজ্যর রাজাত্তুন ইক্কগোরি পু-অ এল । তার নাঙ রনধীর। 
সেই রনধীর অলুংগ্যে মুই। রনধীররে তা শোওরবুয়া বুগত 

২০
আজা গোরি ধরি লোইয়্যে। কত্তে, "সে রাজাবুয়া মর পরান বন্ধু ।” রাজা
খুজি অইন্যাই রনধীররে তা রেজ্য অর্ধেক আ সম্পত্তির অর্ধেক ভাগ দিল।
তে রনধীরে তা মোক্কুয়ারে লোইন্যাই তা বাব রেজ্যত ফিরি গেল। তারা
তার রেজ্যত প্রজালোই সুগে-শান্তিয়ে খেলাক।'

পজ্জন অল থুম। 

২১
চই-সোনা আ র-মানিক্য পজ্জন

দ্বিজন পিদলি মিলা গাধিবাত্ত্যায় আ পানি কজা যিয়্যন। দ্বি-বা মিল্ল্যা গাঙত লাগত
পা-পি অইন্যাই তারে দিগিন্যাই তে হাজে , তারে দিগিন্যাই তে হাজে। কায়কুই অয়ন্যাই 
আর বেশ হাজাহাজি গরিলাক। ইক্কয় কত্তে, "মরে দেগিন্যাই তুই কিত্ত্যায় হাজর?" আরোক্কুয়া
কত্তে, "তুই কিত্ত্যাই হাজর? কিন্তু কধা অলদে দুন-অ জনে এক্কুই।
 

তে, পল্ল্যা-কলদে মিলাবুয়া আরোক্কুয়ারে কত্তে, "তল্লোই এক্কান
সত্য গোরিনা। তে আরোক্কুয়া কত্তে, "দে গোরিনা।” কাজেই দুন-অ জনে একমদত যিয়্যন। তে
কোকি গোল্লাক্কে, একজনে কত্তে, "মর যদি মিলা পুয়া অয়, আর তর-ওয়া যদি মিলা পুয়া
অয়, সালেন বোন জুড়াজুড়ি গোড়েই দিবং। আ দুন-অ জনত্তুন মরত পুয়া অলে, তর মিলা  
পুয়া অলে, সালেন নেক-মোক জুড়াজড়ি গোরি দিব্যং। মানে বেনি-বেনি অবং।" সিয়ান দ্বি-জনে
খুজিয়ে-হাজিয়ে রাজি হলাক। 

পিদুলী মিলাগুনে দুন-অ জনে পুয়া ফুদেলাক। একজনত্তুন মরত পুয়া আ আরেকজনত্তুন মিলা 
পুয়া অল। যিবার মরত পুয়া অইয়্যে সে মরত পুয়াবুয়ারে নাঙ রাঘে দিলাক্কে 'র-মানেক্ক্য'। আ মিলা
পুয়া ফুদেইয়েদে ইবারে নাঙ বজে দিলাক্কে 'চই সোনা'। 'চই সোনা' আ 'র মানেক্ক্য' চিগোনত্তুন ধরি 
ডাঙর অধে অধে গাবুর অলাক। ইক্কিনে তারা ভরপুর-অ গাবুর অইয়্যন। একদিন্যা চইসোনা গাদিবাত্ত্যায়
ঘাদত যেইয়্যে। আর উজুমনে র-মানেক্ক্যয়্য গাদিবাত্ত্যায় যেইয়্যে। দ্বি-জনে পানি ঘাদত লাঘত পা-পি অলাক।


তে চই সোনারে র মানেক্ক্য কত্তে, "চই সোনা! চই সোনা! তম্মালোই তবাবে আ মামালোই বাবাদাগী সত্য 
গচ্ছ্যন্দে- একজনত্তুন মিলা পুয়া আর আরেকজনত্তুন মরত পুয়া অলে জোড়া বানি দিবাক। সেয়ান্যা অলে
চই সোনা আমি তল্লোই ধেই যেই ন্যা।" তে চই সোনায় রাজি অ-ল। শুক্রবার পুর ঠিক গল্লাক। তে র-মানেক্ক্য 
সোনারে কত্তে, "ঠিক আঘে, 

২২ 
এযেত্তে শুক্করবারে যেবংগোই। মুই ঘোড়াবুয়ালোই পদত বাচ্ছে থেমবোই।
চই সোনা তুই এয্‌, বুঝ ।” র-মানেক্ক্যরে চই সোনা কত্তে, ”অদে।”

কধা ধগে ধগে র-মানেক্ক্য চই সোনারে ঘোড়াবুয়ালোই পদত্‌ বাচ্ছে
রোয়্যেগোই। বাচ্ছে থাকে থাক্কে র-মানেক্ক্য হরান  অইয়ে। চই সোনা ত্যুঅ
নহ্‌ লুঙেল্লোই | চই সোনা লুঙদেগোই দেরী অর কিন্যাত্ত্যায়  র-মানেক্ক্য 
সাক্ষী রাঘেনিয়্যাই কত্তে, ”গাজ মধ্যে শিবাং রাজা সাক্ষী অবা তুমি। চই
সোনালোই সত্য গরা অইয়্যেদে দেশ ছাড়ি বিদেশ যাইবাল্লাই। চই সোনা
আইব নে ন-অ আইব কোই ত ন-অ পারি (কোই ন-অ পারঙুর )।” 

"বাজ মধ্যে এগুজ্যা রাজা, সাক্ষী অবা তুমি । চই সোনালোই সত্য
গোরিলাম্বে দেশ ছাড়ি বিদেশ যাইবার, চই সোনা আইব নে ন-অ আইব
কোই ত ন-অ পারি (কোই ন-অ পারঙর )।”

"লুদী মধ্যে ঘিলা রাজা, সাক্ষী অবা তুমি। চই সোনালোই সত্য
গোরিলাম্বে দেশ ছাড়ি বিদেশ যাইবার, চই সোনা আইব নে ন-অ আইব
কোই ত ন-অ পারি (কোই ন-অ পারঙর )।”

"পক্ষী মধ্যে ভিরেজ রাজা, সাক্ষী অবা তুমি । চই সোনালোই সত্য
গোরিলাম্বে দেশ ছাড়ি বিদেশ যাইবার, চই সোনা আইব নে ন-অ আইব
কোই ত ন-অ পারি (কোই ন-অ পারঙর )।”

”মাজ-অ মধ্যে ইজা রাজা সাক্ষী অবা তুমি। চই সোনালোই সত্য
গোরিলাম্বে দেশ ছাড়ি বিদেশ যাইবার, চই সোনা আইব নে ন-অ আইব
কোই ত ন-অ পারি (কোই ন-অ পারঙর )।" 

"পানি মধ্যে গঙ্গি রাজা সাক্ষী অবা তুমি। চই সোনালোই সত্য
গোরিলাম্বে দেশ ছাড়ি বিদেশ যাইবার, চই সোনা আইব নে ন-অ আইব
কোই ত ন-অ পারি (কোই ন-অ পারঙর )।”

"পশুর মধ্যে সিংহ রাজা তুমি অব সাক্ষী । চই সোনালোই সত্য
গোরিলাম্বে দেশ ছাড়ি বিদেশ যাইবার, চই সোনা আইব নে ন-অ আইব
কোই ত ন-অ পারি (কোই ন-অ পারঙর )।”

ইন্দি ঘরত চই সোনারে বো-চা ইচ্ছন। চই সোনা র-মানেক্ক্য ইধু
ধে এই ন-অ পারের। র-মানেক্ক্য বাচ্ছে থাক্ক্যে থাক্ক্যে, শিবাং গাছ, বাঁশ,
সিংহ, ভিরেজ, ইজা বেক্কুনরে সাক্ষী বানেইয়্যে। বো-চা ইচ্ছন তে র-
মানেক্ক্য ইধু ধেযেবার ছের ন-অ পার। তে যেরেন্দি চই সোনা ঘ-র

২৩ 
সিদেনন্দি বের চিড়ি নিগিলি যেইয়্যে। তা মা-বাব, ভেইবোন, বো-চা এচ্ছ্যা
গরবায়ুন কন-অ জনে কোই ন-অ পারিলাক, তে যুস গোরি নিগিলি যাদে।
চই সোনা ঘরত্তুন নিগিলি যেইন্যাই যাদে যাদে র-মানেন্ক্য ইধু লঙিলগোই।
চই সোনা র-মানেক্ক্য  ইখু লুঙিন্যাই তারা দ্বি-জনে ঘোড়াবুয়া পিদিত
উদিলাক। ঘোড়া পিদিত গোরি যাদে যাদে এক্কান আদামত লুঙিলাক্কোই।

চই সোনাত্তুন পেট পুড়েল্লোই সিয়ান র-মানেক্ক্য রে কল। তে র-
মানে চই সোনারে কত্তে, ”মুই এককান ঘর দেঘং।” চই সোনারে আ-র
কত্তে , "তুই ইয়ত থাক, মুই দেঘা যায়দে ঘরানত যাং।” তে র-মানেক্ক্য
দেঘা যায়দে ঘরানত গেল। যেইন্যাই দেঘেদে, ঘরানত ইক্কুয়া বুড়মিলা
আঘে । বুড়মিলাবুয়া এক্কেরে গুজং, তিন শিরা একগত্তর আ কানেন্দি পুজ
গলের, চোগেন্দি লেবর গলের, নাগেন্দি সিঘোন দে-দেচ্ছ্যা । বুড়িত্তুন সাত্তুয়া
পুয়া। বুড়ি পুয়াগুনে চড়াত যিয়্যন। গায় গায় বুড়ি আঘে।

বুড়িরে র-মানেক্ক্য কত্তে, "নানু বুড়ি! আমি তোমা ইধু ভাত রানি
খেই পারিবংনি।” র-মানেক্ক্যরে বুড়ি কত্তে, "পারিবা, পারিবা ।” বুড়িত্তুন 
উগুম  পেইন্যাই র-মানেক্ক্য বুড়িরে কত্তে, ”সালেন ম-অ মোক্কুয়ারে ইধু দি-
পাদাংগোই । র-মানেক্ক্য চই সোনারে কযা এত্তে বুড়িরে পিঠ দিয়্যে-অ বুড়ি
অলোন সালানত পানি ঢালি দিন্যাই ভিজে দিয়্যে। দারবুয়া ভিজা ভিজা
গোরি দিয়ে । পিলাবুয়ায়্য পানি পড়িবাত্ত্যায় কানা গোরি দিয়ে ।

চই সোনা ভাত রানিবাত্ত্যায় বুড়ি ঘরত এ-ল। ভিজা অলোনসাল,
ভিজা দারবুয়ালোই কন-অ বাবদে চই সোনা আগুন জ্বালিল। ভাত্তুন পাত
দিল। কানা পিলা, কানাবুয়াদি আগুনত পানি পড়ে। পানি পল্লে আগুন
মরে। চই সোনা আগুন ফুন দিদি আর জ্বলে। আগুনান ফুন দেদে দেদে চই
সোনা চোক্কুন রাঙা অইয়্যন। বল পয্যে আ মাদাত ধয্যে। ভাত রানা দেরী
অর কিন্যাই চই সোনারে র-মানেক্ক্য কত্তে-

গাজ মধ্যে শিবাং রাজা, সাক্ষী অইয়্য তুমি । 
বাজ মধ্যে এগুজ্যা রাজা, সাক্ষী অইয়্য তুমি।
পশু মধ্যে সিংহ রাজা সাক্ষী, অইয়্য তুমি।
পক্ষী মধ্যে ভিরেজ রাজা, সাক্ষী অইয়্য তুমি।
মাজ মধ্যে ইজা রাজা, সাক্ষী অইয়্য তুমি।
পানি মধ্যে গোঙ্গী রাজা, সাক্ষী অইয়্য তুমি।

২৪
চই সোনা এদকখন কি গরের কোই ন-অ পারি আমি ।'

চই সোনা র-মানেক্ক্য কধানি শুনিন্যাই কত্তে, ”অলোনসাল অইয়্যে
ভিজা, দারবুয়া অইয়ে ভিজা, পিলা অইয়ে কানা, চন্চন্‌ পানি পড়ে ।” চই
সোনা কধানি র-মানেক্ক্য শুনিন্যাই- র-মানেক্ক্য তে চই সোনা ইধু গেল।
যেইন্যাযেই র-মানেক্ক্য  দেগেত্তে, চই সোনা আগুন ফুন দেদে দেদে, তা
চোক্কুন রাঙা অই যেইয়ন্দোই। তে র-মানেক্কয়্য চই সোনারে ভাত রানা বল
দিল। হাদা-আত্যা রানিলাক। ভাত্তুন ফুদিলাক। কলা পাদালোই ভাত্তুন মজা
গোরিলাক। র-মানেক্ক্য আ চই সোনা দ্বি-জনে ভাত্তুন মজা গত্তে ছলাত বুড়ি
র-মানেক্ক্যদাগি ঘোড়াবুয়া লেচ্চানত সাজন্যা সময়ত শজ্যবিজি এক মজা
বানি দি-লগোই। তে র-মানেক্ক্য আ চই সোনা বুড়ি ঘরানত্তুন গেলাক্কোই।

তে বুড়ির সাত্তুয়া পুয়া চড়াত্তুন ঘরত লুঙিলাক্কোই। বুড়ি তা পুয়াগুন
চড়াত্তুন ঘরত দেরীয়ে লুঙিন্যাই তা পুয়াগুনরে গেল্‌ দের, "মরার পুদ্‌-লক
এদক্খন কি গরর? দিবা থেং রাঙা রাঙা বাজা কদোর এচ্ছ্যুয়ন। তুমি গম্‌
অদা ঝাদি লুঙিদাগি সালে খেই পেদ্যুং।” বুড়ির সাত্তুয়া পুয়া বুড়িরে কদন্দে,
তারা কদক্খন অইয়ে যিয়ন্দে?” বুড়ি তা পুয়াউনরে কত্তে, "বেজ দেরী ন-
অয় যিয়ন্দে। এব লাগত্‌ পেবাগোই।” বুড়ি পু-অগুনে শল্লা গোরি তারা
চিগোন ভেইবুয়া পেত্তুয়া হুলুঙ্যা রে ভাত মজালোই যেবাত্ত্যায় কোই গেলাক।

ছ ভেইয়্যে আক্কে আক্কে গেলাক চই সোনা আ র-মানেক্ক্য দাগিরে
লড়া। শয্য ফুলুন আদেই আদেই যাদে যাদে ছ ভেইয়ে র-মানেক্ক্য  আ চই
সোনাদাগিরে লাঘত পিয়ন্দোই। র-মানেক্ক্য ছ ভেইয়্যরে কাবিন্যাই মারে
ফেলেইয়্যে। বেঘ শেজেন্দি পেত্তুয়া হুলুঙ্যা  দুলং-দালং গোরি লুঙ্যেগোই।
র-মানেক্ক্য পেত্তুয়া হুলুঙ্যারে দেগিন্যাই কত্তে, "আয় আয়, তরেয়্য এক্কু কুবে
মারেই ফেলাং। দেঘচ, চা, ত-অ ভেইয়্যুনরে মারেই ফেল্লং।” পেত্তুয়া হুলুঙ্যা 
 র-মানেক্ক্য  কদানি শুনিন্যাই র-মানেক্ক্য রে ঠেং বেড়েই সালাম গোরি
পল্প। চই সোনা র-মানেক্ক্য রে কয়দে, "কাবি ফেলা ।” তে র-মানেক্ক্য 
কয়দে, "থোক ন-অ কাবিম। আমা সমারে বিলে তে পুন ধুয়ানি গোলাম
খেব।” তে পেত্তুয়া হুলুঙ্যা রে রাগেলাক।

পেত্তুয়া হুলুঙ্যা রে রাগেন্যাই সুমুত্ত ভাত খেলাক ৷ ভাত খেইন্যাই র-মানেক্ক্যর আঘা এযের।
পেত্তুয়া হুলুঙ্যা রে র-মানেক্ক্য কত্তে, "যেই 


২৫
আঘিগোই।” তে আঘা গেলাক। আঘি ফুরেন্যাই ফিরি এলাক। সিয়ত্তুন
পেত্তুয়া হুলুঙ্যা সুমুত্ত গেলাক্কোই । আ-র এক্কান জাগাত লুঙিলাক্কোই। সে
জাগানত তিন জনে ভাত খেলাক।

পেত্তুয়া হুলুঙ্যা র-মানেক্ক্যরে কত্তে , "দাদা তুই আঘদে মাধা নিগুরি
আঘজ। হর-গআন তমুজুঙে মাদিত কুবি থচ্‌। সিদুক্ক্যাগোরি বাঘ এত্তন, নে
সাপ এন্তন ন দেঘচ। তে মরে যেক্কে চুকিদার রাঘেয়্যচ, হর্গআন মরে ধরি
থেবাত্ত্যেই দিচ্‌ না। মুই সিগুন এলে কাবি দি পারিম।”

র-মানেক্ক্য র আ-র আঘা এযের। পেত্তুয়া হুলুঙ্যারে র-মানেক্ক্য আ-
র আঘা সালত সাঙেত নিল। দ্বি-জনে আঘা গেলাক। র-মানেক্ক্য আঘা
সালত বজিল। মাধা নিগুরি র-মানেক্ক্যা আঘা সালত বোইন্যাই, হর্গআন
পেত্তুয়া হুলুঙ্যা হাদত দিল। তে পেত্তুয়া হুলুঙ্যা র-মানেক্ক্য  মাদা নিগুরি
আঘেত্তে ছলাত হর-গআন্দোই এককুবে র-মানেক্ক্যার গত্তনা ছিনে দিন্যাই
মারে ফেল্ল্যে।

পেত্তুয়া  হুলুঙ্যা চই সোনা ইধু এইন্যাই কত্তে , ”চই সোনা, তুই মরে
লবে, না লবে ক-অ? ত নেক্কুয়ারে মুই হর্গআন্দোই এক কুবে মারে
ফেল্ল্যুং।” সোনা কল, "কাপ্প্যচ আ মারে ফেল্ল্যোচ যগন, মুই কাল্লোই
বাজিম। আ তরে লোম্বেদে।” চই সোনা আ পেত্তুয়া হুলুঙ্যা ইনক্কুয়া ছেন্নুয়া
হরিঙ যাত্তে দেক্ক্যন। চই সোনা আ পেত্তুয়া হুলুঙ্যারে ডাগি কত্তে আ আমা র-
মানেক্ক্য থাকে, আমারে ছেনুয়া হরিঙ-ঙুয়া মারি দি-দ।” "বা! বা! বানা ত
র-মানেক্ক্য  থেলে তে হরিঙ-ঙুয়া মারি দিত পারেদে? আমি কি মারি দিত ন-
অ পারে? মুই কি মারি দিত ন-অ পারং?” কল' পেত্তুয়া হুলুঙ্যা। চই সোনা
কত্তে, "দে দে মারি দি-পাল্লে মারি দেগোই যা।”

হরিঙ-ঙুয়া পেত্তুয়া হুলুঙ্যা মারি বাত্ত্যাই যাদে ইক্ক্য আড় আঘে। সে
আড় ঘিড়াবুয়া মাধা নিগুরি পার অত্তে ছলাত্‌ সে সুযোগত্‌ চই সোনা পেত্তুয়া 
হুলুঙ্যারে হর-গ আন্দোই এক কুে গত্তনাবুয়া ছিনেই দিয়ে। তে পেত্তুয়া
হুলুঙ্যা মরি গেল। পেকুয়া হুলুঙ্যা মরি যেইন্যাই, চই সোনা র-মানেক্ক্যরে
চঞ্চন পানি যুগলেইয়্যে। তে কত্তে, “চঞ্চন পানি ইজি দিয়্যৎ, জিয়োন
বিজোন্দোই বিজি দিয়্যং।” তে র-মানেক্ক্য জেদা অইয়্যে।

২৬

র-মানেক্ক্য জেদা অইন্যাই চই সোনারে কত্তে, “মরে এদক্খন
কিত্যাই ন-অ জাগাচ? ইক্কে তে ঘুমত্তুন উদিলুংগে ।” চই সোনা র-
মানেক্ক্যারে কত্তে, ” ই- ই, তরে পেত্তুয়া হুলুঙ্যারে মারে ফেলা কোইয়্যংগে
ন-অ শুনচ্‌। তুই যেকে মাধা নিগুরি আঘা সালত বোচ্ছ্যচ, সেকে তরে ত
হর-গ আন্দোই পেতু়া হুলুঙ্যা এক কুবে মারে ফেল্লেদে খবর ন-অ পাচ।”
চই সোনা র-মানেক্ক্যারে পেত্তুয়া হুলুঙ্যা কধা কোই ফুরেন্যাই দ্বি-জলে
সিয়তুন গেলাক্কোই।

তে তারা মালনী সুন্দরী বাজার কায় লুঙিলাক্কোই। বাজার কুরে
লুঙিন্যাই চই সোনালোই র-মানেক্ক্য  ইক্য গাজত্তলে বোচ্ছুয়্যন। তারা
মুজুজেন্দি বাজার পু-য় মালনী সুন্দরী বাজারত যাদন। তে র-মানেক্ক্য  চই
সোনারে কত্ত, "চই সোনা তুই ইয়ত থাক। মুই একেনা মালনী সুন্দরী
বাজারান ঘুরি চাংগোই।” র-মানেক্ক্য  বাজারত যাদে চই সোনা তারে কত্তে ,
কুমার তিন কুন বেড়েচ কিন্তু এক কুন ন-অ বেড়েচ।” মালনী সুন্দরী
বাজারত র-মানেক্ তিন কুন বেড়েন্যাই কিচ্ছু ন-অ পে-ল। আর ন-অ
চেবার কোয়েদে কুনুয়া আঘে-দে। র-মানেক্ক ভাবেত্তে সে কুবুয়াত কি আঘে
চাংগোই।

সে ঝুঝুয়াত চেববাত্ত্যাই গেল। সিন্দী কুন্নুয়াত মালনী সুন্দরী
দোকানান আঘে। র-মানেক্ক্য দেগেত্তে, মালনী সুন্দরী দোগানত রাঙা রাঙা 
গোরি, ঝলং ঝলং পানি কুত্তি পানিলোই ভরি থোইয়্যে। র-মানেক্ক্য বাজারান
ঘুরি বেড়েন্যাই হরান অইন্যাই পানিতাচ গরের। র-যালেক্য সে কুত্তিবুত্তুন
দোগানত শোমেন্যাই পানি খেল-অ। র-মানেক্ক্য  পানিয়ান খেইন্যাই পাধা
ছাগল অইয়্যে। মালনী সুন্দরী ছাগল্লুয়ারে দোগানত বানি খোইয়্যে। বু
মানেক্ক্য বাজারত্বুন ন-অ ফিরের, দেরী অর, আ ন-অ এযের । তে চই সোনা
আগর সাক্কীগুনরে মনত তুলের।
কত্তে-

গাজ মধ্যে শিবাং রাজা, সাক্ষী অইয়্য তুমি ।

বাজ-অ মধ্যে এগুয্যা রাজা, সাক্ষী অইয়্য তুমি ।

লুদি মধ্যে ঘিলা রাজা, সাক্ষী অইয়্য তুমি ।

পক্ষি মধ্যে ভিরেজ রাজা, সাক্ষী অইয়্য তুমি।

পশু মধ্যে সিংহ রাজা, সাক্ষী অইয়্য তুমি।

২৭

মাজ-অ মধ্যে ইজা রাজা, সাক্ষী অইয়্য তুমি।
পানি মধ্যে গোঙ্গী রাজা, সাক্ষী অইয়্য তুমি।
আমা কুমারে এদক্খন কি গরের কোইদ ন-অ পারি।

চই সোনা সাক্কীগুনরে মনত তুলিন্যাই ইন্দি র-মানেক্ক্য  মালনী
সুন্দরী দোগান-অ ভিদিরে ছাগল বানেই খোইন্যাই বান্যা আঘে-দে ইধু ভে
ভে র-অ গোরি ছাগল দগরের। র-মানেক্ক্য  ছাগল দগরনা র-অবুয়া শুনিন্যাই
চই সোনা র-অ গোরি গোরি কত্তে, "মালনী সুন্দরী র-মানেক্ক্যারে পাধা
ছাগল বানেই থোইয়্যে।” চই সোনা আ-র কত্তে , "র-মানেক্ক্যারে কেয়ান্যা
গোরি পাধা ছাগলত্তুন উদ্ধার গড়া যায়?

চই সোনা বুদ্ধি নিগিলেন্যাই এক্কান কাম গল্ল। র-মানেক্ক্যার ধুদি,
সুলুম চই সোনা সিয়ানি পিনি-ল। তা মাধা চুলান মদ্দ ধক গোরিন্যাই খবং
বানিন্যাই লুগে-ল। র-মানেক্ক্য  কাবরানি পিনিন্যাই মরত্‌ সাজি-ল। তে
বাজার পদত্‌ বোই রোইয়্যে । দোল ইক্কুয়া রাজপুত্র চেহারা অ-ল। বাজার
মানুচ্ছুনে যাদে চেই চেই যান। ভাবন এই দোল মানুচ্ছুয়া কন্না-কুত্তুন?
বাজার মানুচ্ছনে কলাক, তুই ক-ন জামেই উদিবেনি? আমা আদামত
একজন আঘেদে তে জামেই তুলিব। আমা সমারে যেবেনি?” চই সোনা
কলদে, ”দিজ্যামায়েক্ক্যা অলে জামেই উদিম। আ জামেই উদা অলে তোমা
সমারে যেম।” 

তে বাজারত্রুন ফিরি যাদন্দে মানুচ্ছুন্য সমারে গেল । যে গিরোচ্ছুয়া
জামেই তুলিব কোইয়্যে সে ঘরানত চই সোনারে তুলি দিলাক্কোই।
গিরোচ্ছুয়ারে কলাক্কে,” এইয়্যা ইবা জামেই উদিব কোইয়্যে। তারে
তোমাইধু আনি দিয়েই।” জামেই তুলিবদে গিরোচ্ছুয়া তা ঝি-বুয়ারে চই
সোনালোই মেলা গোরি দিল । তে রেদ অ-ল। রেদ অলে ঘুম যেবাক। নুয়া
বো-জামেই গুদিত খা-দ উগুরে ঘুম যেবাত্ত্যায় সোমেলাক্কোই। খাদ-অ
উগুুরে বো-জামেই ঘুমত পল্লাক।

"তে ঘুমত পত্তে নুয়া জামেইবুয়া মরে কোই দিয়্যে ইন্দি ঘুমত পল্লে
ঘা অ-ব, ন-অ পড়িচ কয়। আ উন্দি ঘুমত্‌ পল্লে কাবা যেবে, উন্দি ন-অ
পড়িচ কয়। কাক্কে খাদত, কাক্কে মাদিত উদে লামে। আর মুই
লামিলে তে খাদত্‌ উধে । তা ধাগেন্দি মুই পড়িলে কোই দে ইন্দি ন-অ এচ,

২৮

ঘা অ-ব কয়। আর উন্দি পড়িলে ইন্দি ন-অ এচ্‌, কাবা যেবে কয়। ইবা
কন্দুক্ক্যা পাগল জামেই তুল্লেই।” পহর অইন্যাই তারা ঝি-বুয়া এই কধানি
তামারে কল।

তে তাম্মা নূয়া জামেইবুয়ারে ডাগিল। বিলে জামেই বাবা এক্কেনা
 ইধু এয-অ। জামেইবুয়া তা শুরীবুয়া ইধু গেল। তা শুরীবুয়া তারে কলদে,
"বাবা আ ভেলে ঝি-বুয়ারে কদে? ইন্দি ন-এচ্‌ কাবা যেবে, উন্দি ন-অ এচ্‌
ঘা অ-ব। ঝি-বুয়া তোমা সমারে ঘুমত পড়িলে নাহি কাকে খাদত, কারে
মাদিত্‌ পড়দে?” জামেইবুয়া তা শুরীবুয়ারে উত্তর দিলদে, "মর মালিনী
সুন্দরীত্তুন ইক্কুয়া পাধা ছাগল মান্যা আঘেদে।”

নুয়া জামেইবুয়া মান্যা কধাগান তা শুরীবুয়া খবর পেইন্যাই
শুরীব্যাদাগি নেক-মোগে সল্লা গল্লাক পাধা ছাগল্লুয়া কিনি দিবাত্তাই।
জামেইবুয়ারে পাধা ছাগল কিনিবাত্ত্যাই টেঙা দিলাক। নূয়া জামেইবুয়া টেঙা
পেইন্যাই মালনী সুন্দরী দোগানত গেল। পাধা ছাগল্লুয়া দরদাম গোরিন্যাই
মালনী সুন্দরীতুন কিনি-ল। মালনী সুন্দরী দোগানত একঘর ছাগল বানি
থোইয়ে । আ ছাগলুন্‌ গদ্দনাত কাজি বান্যা। বেক ছাগল গদ্দনাত্তুন কাজিয়ানি
বুদুচ বুদুচ গোরি কাবি দিল। বেক ছাগলুন মানুষ অলাক। যানুচ্ছন মালনী
সুন্দরী দোগানত চেবাত্ত্যায় একঝাক অইয়্যন। মানুচ্ছুনে ইয়ান দেগিন্যাই
আমক অলাক। আ কুজিয়্য অলাক।

ছাগলত্তুন মানুষ অইয়্যন্দে ইগুনে মুক্তি পেইন্যাই যা ঘরত তে
গেলাক। চই সোনায়্য তে যে ঘরানত জামেই উত্থে সে ঘরানত র-মানেক্ক্য রে
লোইন্যাই সিধু গেল। সিধু যেইন্যাই তা শোওর-শুরী ইধু সালাম গোরি
পল্ল। কলদে, "মুই মরত্‌ নয়, মিলা। বিবদত্‌ পড়িন্যাই মুই মদ্দ ভেজ
ধজ্জ্যং। তে মরে বাজার মানুচ্ছুনে জামেই উদিবাত্ত্যাই কোইইয়্যন। তে তারা
সমারে এইন্যাই মুই জামেই উত্ত্যংগি। মুই বিবদত্‌ পচ্চং সিত্ত্যাই মুই এই
বুদ্ধিয়ান গোরি পেয়্যং। মুই মাপ চাং তোমা দ্বি-জনত্তুন। তুমি ইচ্চাত্তুন ধরি
ম-অ ধর্মত্ব মা-বাব।”
চই সোনালোই র-মানেক্ক্য  তারা সিধু রলাক ৷ মিলন অ-ল, সুগে-শান্তিয়্যে খেলাক।


পজ্জম অইয়্যে থুম, মত্তুন এযের ঘুম

কবি আ ধবি পজ্জন

এত্তেই এলাক তারা ছি-বুজ্জ্যা-বুড়ি। তারাতুন ইক্কুয়া গোরি ঝি। 
নাঙান অ-লদে কবি। দ্ব-বুজ্জ্যা-বুড়ি এক্কান জুম কাপ্পুয়ান। জুম কাবিন্যাই
তারা জুমত আরা কারা যান। আরা কারা অ-ল। কাপ্প্যা জুমান ধুয়া অ-ল।
ধান কুজিবার অক্ত অ-ল। ধান কুজিলাক পুর বৈশাখ্যা। সে ধান উদি-ল।
ধান উদিন্যাই শুলিবার অক্ত অ-ল। বুজ্জ্যা-বুড়ি জুম সুদা ধল্লাক।

তারা জুম শুলদে শুলদে বুড়িত্তুন ভারিগোরি পানি থাজে ধয্যে। বুড়ি
করদে বুজ্জ্যারে বুজ্জ্যা, ”পানি খেইগোই ।” বুজ্জ্যা বুড়িরে কয়দে, "ইক্কে
নয়, কাক্কন থাক্‌। বাক্কুয়া ধুজোক।” তে আ-র শুলদে শুলদে বুড়ি আর
বুজ্জ্যারে কল্লোই, "বুজ্জা পানি খেইগোই।” তে বুজ্জ্যা কয়, "আ-র কাক্কন
থাক্‌। বাক্কুয়া ধুজোক।” বাক্কুয়া ধুজেলাক। 

বুজ্জ্যা বুড়িরে পানি খাবেবাত্তেই ডোনা বা পেরাত লামিন্যাই কয়দে,
"রুড়ি পানি তগা দেই।” বুড়ি পে-ল ইক্কুয়া হরিউঅ কুচ। বুজ্জ্যা পেল ইক্কুয়া
কাঙারা চারা। বুড়ি পানি তিরাজে হরিঙ কুচ্চ্যত্তুন কুলুক-কালাক বেগ 
পানিয়ান খেইয়্যে। বুজ্জ্যা কাঙারা চারাবুয়াত্তুন পানিয়ান পোনে পোনে
লারেই গোরি খার। বুড়িত্তুন হরিঙ-অ কুচচ্য পানিয়ান্দই তিরাজ ন-অ মরি-
ল।

এ তা পানিয়ান খেই ফুরেন্যাই বুজ্জাতুন পানি মাঘের । কত্তে, বুজ্জ্যা 
মর পানিয়ে ঈল ন-অয়, বুজ্জ্যা মরে এক্কেনা একধার পানি দে।” বুজ্যা
বুড়িরে ধর কোইন্যাই পানি ভাগ দিল। বুড়ি পানিয়ান খে-ল। সিয়ানেয়
তিরাজ ন-অ মরি আর একধার মাঘিল। তে বুজ্জ্যা আর দিপার কিন্যাই "ধুর”
কোইয়্যে। বুড়ি তে সঙ্গে সঙ্গে 'দুর'(কচ্ছপ) অই গেলগোই। বুড়ি পেরা
পানিয়ানত দুর অইন্যাই পেরা পানি পারত কবাল আত্‌ দিন্যাই বুজ্জ্যা কানা
ধোজ্জ্যে। বুজ্জ্যা একছলা কানি-ল।

কানিকানাই তে লারেইগোরি ঘরত্‌ এ-ল। সেক্কেনে বেলান তিনপর
তলাত পোজ্জ্যেগোই । বুজ্জ্যা ঘরত লুঙিন্যাই কবি বানা তাবাবরে দেগিন্যাই
তাবাবন্তুন পুজর গরের, "বা, আ মাহ কোই?”

৩০
মাহ্‌ কোই?” 
দিন্নুয়া কবি ঘরত গায় গায় রইয়্যে। কবি আর পুজর গল্ল, "বা, আ মা কোই?" 
তাবাবে চু-দমু ও কানঙ কানঙ গোরি পল্ল্যা কলদে, ”তম্মা
দারবুয়া কাবের।” কবি আর তাম্মা দারবুয়ালোই ন-অ লুঙেল্লি কিন্যাই
কলদে, "বা, আ মাহ্‌-কোই?” বুজ্জ্যা কবিরে আ-র কলদে, ”কলা পাদা
কাবের ।”কবি মাবুয়া পাদালোই ন-অ লুঙেল্লি কিন্যাই কবি আর তা বাবজুন
পুজর গরের, "বা বা, মাহ কোই?” তাবাবে আর কলদে,”তরে মাছ-
কাঙারা-ইজাতোগেই দের ।” তে কবি তাম্মারে কাক্কন বাচ্চযেই র-ল। নঅ
এষের কিনত্ত্যায় কবি আর পুজর গরের, "বা মাহ্‌ কোই?” ,

তে তাবাবে কত্তে, ”কবি ন-কানিবেনি ক-অ। মুই তরে তঙ-কুলা
বিজি বিজি খাবেম।” তাবাবে কলদে কদাগান্দোই কবির কানানা ম-অ
অইয়্যে। তে তাবাবে তাম্মা কধাগানি শুনানা আরম্ভ গল্প । কত্তে, "জুম শুলদে
শুলদে তম্মাত্তুন পানিতাজ গরের। কাক্কে কাক্কে ক-অয়, 'বুজ্জ্যা পানি
খেইগোই, বুজ্জা পানি খেইগোই।" পরে কাম বান্ধুয়া ধুজেন্যাই দ্বি-জনে
পানি খেবাত্ত্যায় পেরাত যিয়েই। তম্মা হরিঙ কুচ্চতুন পানি খেইয়্যে। মুই
কাঙারা চারাবুয়াত্তুন খেইয়্যং। তার পানিয়ান খেই ফুরেন্যাইয়্য পানি তিরাজ
নঅ মরে । তে মত্তুন নিত্য পানি মাগে। পোল্ল্যা এক ধার পানি দ্যুঙ। তে
আর মাগে। তে মুই "ধুর' কোইয়্যং। কন্না খবর পায় তে সেনে সেনে দুর
অবদে। তে তম্মা ইক্কিনে "দুর" অইয়্যেগোই | তম্মা ন-অ এব আর । চিদা ন-
অ গোরিচ । মুই তরে তঙ-কুলা বিজিন্যাই খাবেম। ন-অ কানিচ্‌, চিদা ন-অ
গোরিচ্‌।” ইয়ানি তাবাবে বেকানী শুনেল।

তে ইক্কে বুজ্জ্যা তঙ-কুলা বুনা আরম্ভ গোচ্চ্যে। বুনি ফুরেন্যাই
বুজ্যা তঙ-কুলা বেজা যে-ব। তারা দ্বি-বাব-ঝিয়ে ভাত খেই ল-লাক।
বুজ্যা কবিরে কলদে, "তুই মা, ঘরত থাক, মুই তঙ-কুলা বেজা যাং।” তে
কবি ঘরত গায় গায় থে-ল। বুজ্জ্যা তঙ-কুলা বেজা গেল । তঙ-কুলা বেজা
যাদে যাদে একান আদামত্‌ লুঙিলোগোই । তে বুজ্জ্যা ডাক দেল্লোইদে,
"আদালত পাদালি মাদালক তারা, তঙ-কুলা লবানি মা-বোন পাড়া |” তে
আদা-ম মিলাগুন একদাঘিয়্যে কন্দে, ”এমুল নে-না উমী-ল, এমু-ল অলে
ন-লবং। এদেন্দি ইক্কুয়া রাণীমিলা আঘেদে এ-সিবা ইধু যা। তে ল-ব
সিয়া।”

৩১

ত বুজ্জ্যা রাণী মিলাবুয়াইধু যেইন্যাই ডাগ দেল্লোই “আদালত
পাদালি মাদালক তারা, তঙ-কুলা লবানি মাবোন পাড়া।"  - বুজ্যা তঙ-কুলা
বেজানা র-বুয়া শুনিন্যাই কলদে, ”ও আন্‌, লবং লবং।” রাণী মিলাবুয়া ডাগিন্যায়
বুজ্জ্যা তাইধু গেল। রাণী্মিলাবুয়া ঘরত বুজ্জ্যা উদিল। আ বোজিল।
 বুড়ি বুজ্জ্যারে পানি, ধুন্দ, আ পান-সুবরি খাবে-ল।

তে বুজ্জ্যারে বুড়িরে কত্তে, "ম-অ তঙ-কুলা দামানি দে, মুই
যাংগোই। ম-অ ঝিবুয়া দোরে-ব। গায় গায় ঘরত আঘে। বেলান যার ।”
বুড়ি বুজ্জ্যারে তঙ-কুলা দাম কাল্লোওয়াত যুগোলেই দিল। কাল্লোঙো তলাত্‌
শিল ইক্কুয়া ভরেই দিয়ে। শিল্লুয়া উগুরেন্দি বূুড় তুষ দিল, বুড় তুষ উগুরেন্দি
ধান দিল। ধান উগুরেন্দি চোল দিল, চোল উগুরেন্দি তোনপাত দিল । তে
জুগুলেই দি ফুরে-ল। বুজ্জ্যা কত্তে বুড়িরে, ”দে একেনা কাল্লোঙয়া বুগে
দে।”

বুড়ি কাল্লোঙুয়া বুগে দে দে ভিলে আ-র ইজু চাবি দেদে। বুজ্জ্যা 
কাল্লোঙুয়া বুগি তুলি ন-অ পারে কিন্যাই বুড়িরে আর বুগেদে কয়। দেরী
অর, ম-অ বিবুয়া দোরে-ব। বুড়ি তে নয় পারা আ-র কাল্লোডুয়ারে চাবি
থায়। তে বুজ্জ্যা উদি ন-অ পারে। কাল্লোঙুয়ারে আলগে ন-অ পারে । ইধুক্যা
গুরি গুরি বুজ্জ্যারে সময় আরেই দিল । দেরী অ-ল, বুজ্জ্যা ঝিবুয়া গায় গায়
ঘরত। রেত অবার অইয়্যে। বুজ্জারে বুড়ি কয়দিয়ে, "তুই থাক এচ্ছ্যা।
ঘরত ন-অ যেচ।” বুজ্জ্যা কত্তে , ”"ম-অ ঝিবুয়া দোরে-ব।” বুজ্জ্যা রেত
অইন্যায় যেই ন-অ পার-ল। তে বুড়ি ঘরত থেই পেল। বুড়ি ইরি ন-অ
দিল। কৰি সেইদিন্যা রেত্তুয়া ঘরত্‌ গায় গায় থেই পে-ল।

বুড়ি রেদত্‌ কুব দোলেদালে রানিবারি খাবে-ল। ভাত্‌ খেইন্যায় বুড়ি
ঘুমত পড়িবার ব্যবস্থা গড়ি দিল। বুড়ি বুজ্জ্যা ফারত আতা ফারত বানি-ল।
আর বুজ্জ্যা তিগিনিলোই বুড়ি তিগিনি দ-র গোরি বানি-ল। তে বুজ্জা-বুড়ি
দ্বিজনে ঘুম গেলাক। পোত্যা আমল্ল্যা রাদা কুরবুয়া ডাক কারি কারি কোই
দেত্তে বুড়ি কধাগানি। ক্তে, ”কক্করে কক, বুড়ি বুজ্জ্যারে রেত্তুয়া রাগেয়েদে 
জক্করে জক, কাল্লোঙুয়ালোই পজায়ানি জুক্কলেই দেদে পল্ল্যা দিয়্যে শিল্লুয়া,
শিল্লুয়া উগুরে দিয়্যে বুড় তুষ, বুড় তুচ্চ্যা-ন উগুরে ধান, ধান-অ উগুরে চোল, চোল
উগুরে দিদে তোন-পাত, বুজ্জ্যারে কাল্লোঙুয়া বুগে দেদে চাবি থায় বুড়ি, তে বুজ্জ্যা রেত অইন্যায় ঘরত যেই ন-অ পারে, বুড়ি লঘে ঘুম 


৩২

যেই পেইয়্যে, বুড়ি তা ফারত্‌ তারে, তা ফারত তারে বান্নে কক্করে কক, তে
বুজ্জা বুড়ি লগে থেই পেইয়্যে জক্করে জক” গরিন্যাই, সে কধাআনি বেক্কানী
বার বার রাদা কুরবুয়া কোই দিল।

বুড়ি সিয়ানি শুনিন্যাই কত্ত, "কক্কে মুই বুজ্জ্যারে রাঘেইঅংগে।
কেল্ল্যা রেদ অইয়্যে বিলিন্যাই ঘরত যেই ন-অ পারে, তে থেই পেইয়্যে।”
আর কুরবুয়ারে কত্তে, ”পহর অলে তরে কাবি খেইম।” তে পহর অ-ল। তা
- ঝি-বুয়া ধবিরে বুড়ি কত্তে , "ধবি! কবিরে কজা যা। তারে ডাগি আন্দোই।”
ধবি কবিরে কজা গেল । ঘ-র কুড়ে যেইন্যাই ডাগেল্লোই, ও বে কবি, ও বে
কবি গোরি। শুনিন্যাই কবি কত্তে, ”ও মরে কন্না ডাগেত্তেই? মুই দ তরে ন-
চিনঙ। কন্না তুই?” আর কত্তে, "মত্তুন মা নেই, বোন নেই, ভেই নেই। কন্‌
মগদাই মরে বে বে গোরি ডাগেত্তে? মত্তুন ইক্কুয়া গোরি বাব আঘে; সে
বাপ্পুয়ায়্য তঙ-কুলা বেজা যিয়েদে এব দেঘা নেই। কুদু ঘিয়ে কোন উদিচ্‌
নেই ।”

কবি সেয়ান্যা গোরি কোইন্যাই তে ধৰি শুন্যে। তে তাম্মাইধু ফিরি
গেল। তে ধবি তাম্মারে কল্লোইদে, ”বেবে কবি ন-অ এযে। তে, ডাগঙর
কিনত্ত্যাই মরে তে গেল্‌ দের ।” ধবিরে তাম্মা কত্তে, "যা এক্কুবারে তারা
ঘরত্‌ উদিচ্চোই। ঘরত উদিন্যাই মুয়-মুয়ি গোরি কোচ্চোই । মামা তবাবরে
লইয়্যে, মুই তরে কজা এচ্চ্যং। পজা-বিরা লদং, বড় বড় কুরাগুন লদ,
চিগোন চিগোন কুরাগুন কাবি খেদং বিলিন্যাই মামা কোইয়্যে, যেই বে
কবি।” এগেরি কবাস্তাই সিগেই দিল।

তে ধবি আর যেইয়ে। তে সিদুক্ক্যা গোরি কলগোই। তে কবি
বিশ্বাস যেইন্যাই সেদুক্যা গোরি চিগোন চিগোন কুরগুন কাবি খেলাক, বড়
বড় কুরাগুন ধরিলাক্‌। আগেভাগে যুগল গোরি থোলাক। ভাত খেই-দেই
কুর আ পজাবিরালোই ধবি ডাগি ঘরত যেবাত্ত্যায় লদ্‌ দিলাক। যাদে যাদে
তে লুঙিলাকোই। থাকে থাকে কয়েকদিন বুড়ি অলর গোরি থে-ল। তে ইক্কে
বুড়ি চিন্তা গরেত্তে বুজ্জ্যা ঝি-বুয়ারে কিদিক্ক্যা গোরি মারেই ফেলে-ব। বুড়ি
বুদ্ধি তুল্ল্যে । তে অসুগ অ-ব, ছলনা দিব। আড়ভাঙা-চারভাঙা পিড়া ছলনা
ধরি-ব। সে ধগে ধগে সে অসুক্কান ধরি-ল। বুজ্জ্যা সেক্কেনে কামত যিয়ে।
বজ্যা বুঝি ন-অ পারে পারা তে সে অসুক্কান তুলিল, ছলনা ধরি-স। বুড়ি
বুদ্ধি গোরিন্যায় কুম ইক্কুয়া মুগুরেন্যাই ভাঙি-ল। চারভাঙানি বুড়ি পেদেই ল-

৩৩

ল। সিংগবা চানাত বুড়ি আড় ঘাস্যা গোরি এক্কান ঘুমত তলোই বিঝে-ল।
ঘুমত তলোইয়্যান তলে চারভাঙানি বিজেই বিজেই বেগ বিচ্চোনানত বিজেই দিল।

বুজ্জ্যা কামত্তুন ফিরের। সাঙুগান উদিন্যাই সেক্কে বুজ্জ্যা কাম
তাগলান চানাত থ-ল। তে বুড়ি কিজাকিচ্চ্যা গোরি চারভাঙানি থোইয়্যা
বিচ্চোনানত চুন্দুল গোরি পড়িন্যাই চাত্তার। চাত্তাদে কুম ভাঙানি করত করত
গরে। তে বুড়ি বুজ্জ্যারে কত্তে, ”ও বুজ্জ্যা মরে চোল মজা চেই দেগোই। মুই
কাক্কে মরিম। আড়ুভাঙা চারভাঙা পিড়া উত্থৈ।” বুড়ি এ কধাগান কদে কদে
বুড়ি আর চারভাঙানি উরে এগোর ওগোর খার। তে চারাভাঙানি করত
করত গোরি র-অ গরে। বুজ্জ্যা বুড়িত্তাই চোল মজা চা গেল আদামত ।

যাদে যাদে বুজ্জা এক্কান আদামত লুংডেগোই ৷ তে বুজ্জ্যা সে
গিরোচ্চুয়ারে কত্তে, ”এই কজা উ-কজা, ইয়দ চোল মজা চেলে কি অইদে?
ম-অ ঘরনিবুয়া (মোক্কুয়া) পিড়া পোজ্জেদে কি দারু খেলে গম অ-ব?”
গিরোচ্চুয়া চোল মজা চেই দিল । চোল মজা চেই দিয়্যা মানুচ্চরে আগেভাগে
বুড়ি কোই থোইয়্যেদে, বুজ্জা চোল মজা মত্তেই চেবার এলে বুড়ির
আড়ভাঙা চারভাঙা পিড়াগান দুর হেরা খেলে গম অ-ব কোই দেনা । সেধগে
গিরোচ্চুয়্যই বুজ্জ্যারে কোই দি-লদে. তা ঘর মানুচচ্ছুয়ার আড়ভাঙা চারভাঙা
পিড়ানি "দুর্‌ হেরা' খেলে গম অ-ব।

চোল মজা চেইন্যাই বুজ্জ্যা ঘরত্‌ ফি-রদে বুড়ি খবর পেইয়্যে। তে
কিজাকিচ্চা গোরি তা চারভাঙা বিচ্চোনানত চন্দুল গোরি পড়ি-ল। বুজ্জ্যা
বেজ গোরি উত্থে। এগোর খেলে করত, আ উগোর খেলে করত্‌ গরের।
বুড়ি কঙার, উ: উঃ গরের। বুজ্জ্যারে কত্তে , “কাক্কে মরিম। চোল মজা
চেইয়্যা বুয়া কি কল ম-অ চারভাঙা পিড়ান।” তে বুজ্জ্যা উত্তর দেত্তে, "আ
কি কব, কি অ-দ, দুর হেরা খেলে গম্‌ অ-ব আয়।” দুর হেরা খেলে গম অ-
ব যগন, বুড়ি বুজ্জ্যারে উগুম গল্লদে, "বুজ্জ্যা, চেই, দুপ বুনিদে। আ বুজ্জি
ইক্কুয়া বানেই দে।” বুজ্জ্যা চেই, দুপ, বুজ্জি ইক্কুয়ারে বানেই দিল।

বেলান' গেল। বুড়ি কৰিরে চেইবুয়া, দুপ্পুয়া, বুজ্জিবুয়া পাদা বাজেই
দিল। কবি সমারে ধবিরেয়্য পাদেই দিল। দুপ, বুজ্জি, চেই পাদের ন পাদের

৩৪


চেই থেবাত্তাই। বুড়ির উগুমে তে তারা কবিলোই ধবি সমারে চেই, দুপ,
বুজ্জি পাদা গেলাক। ধবি চুবি আঘে । কবি ছড়া আগারেন্দি পয়লা চেইবুয়া
পাদি-ল। কবি আগারেন্দি চেইবুয়া পান্তে উচ দিন্যাই কত্তে , ”ওমা!
আগারেন্দি ন-অ যেচ চেইবুয়াত বাজিবে ।” কবি আ-র ছড়ার হেদেন্দি দুপ্পুয়া
পাদি-ল। কবি হেদেন্দি যেক্কে পাদের, আ-র তাম্মারে উদিচ গোরি কানি
কানি উচ দেত্তে, ”ওমা! হেদেন্দি ন-অ যেচ দুপ্প্যত বাজিবে।” বুজ্জিবুয়া
ছড়ার সংমধ্যে কবি পাদেল্লোই। পান্তে ছলাৎ কবি কানি কানি তাম্মারে উদিচ
গোরি কত্তে, ”ওমা! মধ্যে থেলে বুজ্জিত্‌ বাজিবে।” দুপ, চেই, বুজ্জি
পাদিন্যাই কবিলোই ধবি সাঝন্যা ঘরত ফিরিলাক।

ভাত খেইখাই রেত্তুয়া ঘুম গেলাক। রেত্তুয়া পহর অইন্যাই 
'বেন্ন্যামাদান বুড়ি কবিরে কত্তে, ”কবি! চেইবুয়া, দুপ্পুয়া, বুজ্জিবুয়া ছড়াত্তুন
তুলগোই । কবি সমারে ধবিয়্য যা।” তে কবিলোই ধবি সমারে চেই, দুপ,
বুজ্জি তুলা গেলাক। কবি চেইবুয়া, দুপ্পুয়া চেইন্যাই দেগি-ল দুরবুয়া ন-অ
বাজে। বেগশেজে বুজ্জিবুয়া চেলগোই, দেগিলদে ঠিক ঠিক বুজ্জিবুয়াত্‌
দুরবুয়া বাজ্জ্যে। তে কবি বুজ্জিবুয়াতুন দুরবুয়ারে ইরি দিল। কবি দুরবুয়ারে
বুজ্জিতুন খুয়েন্যাই ইরি দেত্তে ধবি থারেইয়্যে। ধবি তাম্মারে সে কধাগান
কোই দিয়্যেগি।

বুড়ি দুরবুয়া ইড়ি দিয়া কধাগান শুনিন্যাই কবিরে গেইল দের।
”মগদামুই, এচ্চ্যা আ-র কেক্ল্যা ধোক্কা গোরি দুপ, চেই, বুজ্জিগুন
পাদিবেগোই । দুরবুয়া বাজিলে কেল্ল্যা ইড়ি দিলে তরে মারেই ফেলেম।”
দিনুয়া শেজে বিল্যা তে আ-র কেল্ল্যাধোক্কা গোরি দুপ, বুজ্জি, চেই পাদা
যেইয়্যন্। পাদদে আ-র কেল্ল্যাধোক্ক্যা গোরি কবি কানি কানি তাম্মারে
(দুরবুয়ারে) কত্তে, ”আগারেন্দি গেলে চেইয়্যত বাজিবে, হেদেন্দি গেলে
দুপ্প্যুত বাজিবে।” আ-র কত্তে , ”ওমা! ছড়ার কাজাকুরে থেচ, মধ্যে ন-অ
এচ্‌ বুজ্জিত বাজিবে ।” দুপ, চেই, বুজ্জি পাদিন্যাই সাঝন্যা কবিলোই ধবি
দ্বিজনে ঘরত ফিরি এলাক।

খেইদেই ঘুমত পল্লাক। রেতুয়া পহর অ-ল। বেন্ন্যা বুড়ি কবিরে
আ-র কত্তে, ”কবি! ধবিলোই আ-র চেই, দুপ, বুজ্জি তুলগোই । এচ্চা যদি
দুরবুয়া ইড়ি দুয়্যচ্‌, সালে তরে মুই হুলত মুগুরেন্যাই গুত্ত্যা নিগিলেই দিম”
কবি ধবিরে লোইন্যাই বেন্ন্যা চেই, দুপ, বজ্জি তুলা গেল। কবি ন-অ দেগে 

৩৫



পারা গোরি বুডিয়্য কবিদাগিলগে গেল । কবিলোই ধবি ছড়াত্‌ লুঙদন্দই।
ধবি কবিরে চুবি রইয়্যে। কৰি চেই, দুগ্ুয়া তুলি-ল। চাইদে ন-বাজে। তে
বুজ্জিবুয়া তুলিল। দেগেদে বুজ্জিবুয়াত দুরবুয়া বাচ্চ্যে । তে কবি দূরবুয়ারে
ইড়ি দিদ চার। সিয়ান বুড়ি দেগিন্যাই কবিরে ভুদে ধচ্চে পারা দামি-ল। 
বুড়ি মানা গোরিন্যাই কবি দুরবুয়ারে ইড়ি দি ন-অ পেল। কবিদাগি
দুরবুয়ারে ঘরত আনিলাক। বুড়ি কিরে কল, "দুরবুয়া আগুনত পুড়লোই।”

কবিরে আগুন জ্বালা বাজেই দিয়্যে। কবি আগুন জ্বালি-ল। আগুন
জ্বালিন্যাই কবি চোগপানি ফেলে ফেলে দুরবুয়ারে পিখানন্দি আগুনত দিল।
কবিরে দুরবুয়া কত্তে, ”ও ঝি! তরে কদক চিগো-ন লক্কে এ পুড়ি দুয়্যত্তে
পিখান্দোই বুগি বুগি লোই বেড়েয়ং। ইক্কে তুই ম পিথান আগুন দিন্যাই
পড়ার, পুড়ি যার।” তে কবি বুক ইন্দি আগুনত দিল। বুক্কুয়া পুড়ি দেদে
কবি গুজি গুজি কানি কানি চোগ পানি ফেলার। তে দুরবুয়া কত্তে, ”ও ঝি!
তরে চিগোনত্তুন ধোরিন্যাই ভাত ধরচ সং ম-অ বুগ দুধ খাবেন্যাই পরান
বাজেই দুয়্যং। ডাঙর গোচ্চ্যং।” তে কবি আ-র দুরবুয়া ধাক্কানন্দি কানি
কানি আগুন দিল সেক্কে কবি চোগ পানিয়ে দুরবুয়ারে ন-অ দেগের। গুজুরি
গুজুরি কানি কানি দুরবুয়ারে ধাক্কান পুড়ের। সেলক্কে দুরবুয়া কবিরে কত,
”ও ম-অ ইক্ক গোরি কান চোগ পানি তুই । তরে পরানত্তুন বেশ কোচ পাং।
কিত্ত্যাই তুই আগুনত ম-অ ধাক্কান পুড়ি দিয়্যর । এ ধাক্কানন্দি কদক তরে
করত গোরি লোই বেড়েয়্যং। ধাগত্‌ গোরি রাগেয়্যং। তে কিত্ত্যায় তুই মরে
ধাক্কান আগুনত পুড়ি দিয়্যর । ধাক্কান দ পোড়াল্লোই ।”

কবি দুরবুয়ারে পুড়ি ফুরেন্যাই তে গম গোরি-ল। কুদিকাদাই
বুড়িরে তোনান রানিবাত্ত্যাই দিলগোই। দুরবুয়া তোনান বুড়ি যেক্কে রানের,
সেকে তোন পিলাবুয়া উদুরার। তোনান উদুরাদে দুরবুয়া তোনানে বুড়িরে
কত্তে, ”"ববরগ, ববরগ ভুদনী শিরা খাং। ববরগ, ববরগ ভুদনী শিরা খাং।
যেকেনে তোনপিলাবুয়া সিদ্যাগোরি ক-অর, তে বুড়ির রাগ উদিন্যাই তোন
পিলাবুয়ারে গেইল দের। কত্তে , "ও মগদা তোন পিলাবযা, সিদুক্ক্যা গোরি
কিত্ত্যাই উদুরাচ, মরে গেইল দিয়র। তরে ইকুনু ফেলে দিম্বোই। তে বুড়ি
রাগেতাগে তোন পিলাবুয়া তোনান ঢেডঙিশালন্দি ভেক গোরি ফেলে
দিলগোই ।

৩৬


দুর এরাগান যে জাগানত ফেলে দিয়েগোই ঠিক সে জাগানত
এক্কান বুলিগোরি কুদুশাক উদি-ল। সে কুদু শাক্কান ঢেঙিশাল চালত বেক্কান
বেইয়্যে। ঢেঙিশালত সমাদে-নিগিলদে ইন্দি ইক্কুয়া বুলি গোরি কুদু আগা
লজা গোরি সাঝিন্দি পোজ্জ্যেগি। সে আগাবুয়াত্‌ ইক্কুয়া দোল কুদুগুল ধয্যে।
ডাঙর অ-ল, আ লাম্বা অ-ল সে কুদুগুলাবুয়া। কবি নিগিলদে-সমাদে সে
কুদুগুলাবুয়া অজলত্‌ উদি থাইগোই কবি ধুচ ন-অ খেবাত্ত্যাই। 

বুড়ি ঢেঙি শালৎ নিগিলদে সমাদে কুধুগুলাবুয়া সাঝিত তলে নি-জো
গোরি তলে পড়েগি। কুধুগুলাবুয়া বুড়িরে ঢেঙি শালত সমাদে নিগিলদে
শিরাবুয়াত লাধি মারে। তে বুড়ি কয়দে, ”ও মরার কুধুগুলাবুয়া মুই
নিগিলদে সমাদে শিরা চেই লাধি মারচ ৷ ত-অ ঝিবুয়া কবি এলে অজলত্‌
উদি পথ দুয়্যচ। নানুমরা কুধুগুলাবুয়া তরে মুই এচ্চ্যা কাবি নিম । রানি
খেমবোই।” তে বুড়ি কুধুগুলাবুয়া কাবি নিন্যাই রানেল্লোই। কুধুগুলাবুয়া
রানদে রানদে কত্তে-

ববরগ বরগ ভুদুনী মাধাবুয়া খাং
ববরগ বরগ ভুদুনী মাধাবুয়া খাং
আ-র কুধুগুলা তোন-পিলাবুয়া বুড়িরে কত্ত,
ববরগ ববরগ ভুদুনী শিরাবুয়া খাং
ববরগ ববরগ ভুদুনী মাধাবুয়া খাং।

বুড়ি গেইল খার কুধুগুলাবুয়া তোনানত্তুন। তে বুড়ি রাগ উদিন্যাই তোন
পিলাবুয়া চুলা উগুরেত্তুন তুলি লোইন্যাই শস্য ভুইয়্য সংমধ্যে কুধুগুলাবুয়া
তোনান বেগ গোরি ফেলেই দিগ্যোই। তে সে তোন জাগানত ইক্ক্য ডাঙর
অজল বিরিশ গাছ উদি-ল।

ইন্দি বুড়ির পিড়াগান আর উজল অইয়্যে। বুড়ি আর কুজুর বুদ্ধি
নিগিলে-ল। সিয়্যান অ-লদে কবিরে কেরি মারেই ফেলা যায়। তে আর
আগেন্দি ধোক্ক্যাগোরি চারা ভাঙা, কুমভাঙা তলে দিনেই ঘুমত তোলোই
বিজে-ল। সিংঘবা দুয়ারত বিচ্চ্যোন বিজেই-ল। বুজ্জ্যা কামত্তুন এত্তে
দেগিন্যাই বুড়ি আর ওমা-হধা গরা ধয্যে। আ কোঙার। চারভাঙা বিজেইয়্যা
বিচ্চ্যোনানত সরল গোরি পড়ি-ল। বুজ্জ্যা কায় লুঙিন্যাই এক চাত্তান দিনেই
করত কারাত গরের।

৩৭

তে কত্তে বুজ্জ্যারে, ”বুজ্জা ম-র পিড়াগান আর উত্তেদে। মরে ইক্ক্য
চোল মজা চেই দেগোই।” বুজ্জ্যা চোল মজা চেই দিয়্যা যেবার আগেন্দি
বোদ্দেইয়্যারে বুড়ি সিগেই দিগোইদ্যে তার পিড়াগান গম গোরেই দিবাত্ত্যাই
অলে বাঘ দুধ লাগিব কোই দিবাত্ত্যাই । তে বুজ্জ্যা যেক্ষে আর চোল মজা
চেই দেল্লোই, সেক্কে বুড়ি আর ছাড়া ঘরানত যেইন্যাই তুলা ধুনেল্লোই, তুচ-
তুচ্‌- তুচ্‌ গোরি। বুজ্জ্যা বোদ্দেইয়া ইধু যেইন্যাই কত্তে, ”উয়া কজা, ইয়া
কজা, ইয়ত্‌ চোল মজা চেলে কি অয়দ্যে? ম-অ মোক্কুয়া পীড়াত পোজ্জ্যে কি
দারু খেলে গম অ-ব?” তে বোদ্দেইয়্যা সিগেইদিয়্যা কধাগান কোই দিলদে
বাঘ দুধ খেলে ত-অ মোক্কুয়া গম অ-ব।

তে বুজ্জ্যা চোল মজা চেইচাই ঘরত এযের। বুড়ি বুজ্জারে ঘরত
ফিরদে দেক্ষ্যে। ছাড়া ঘরাত্তুন ঘরত পার অ-ল বুড়ি। ঘরত পার অইন্যাই
বুড়ি আর বিচ্চ্যোনানত লাম্বা গোরি পড়ি-ল। বুড়ি বুজ্জারে দেগিন্যাই
চাত্ত্যাদে করত করত গোরি উদের ৷ সেরে বুজ্জ্যারে কত্ত, "বুজ্জ্যা চোল
মজা চেই দ্যোচ্চোই কি ক-ল? হার ভাঙের নে চার ভাঙি-ল।” তে বুজ্জ্যা
কত্তে , "ম-অ ঝিবুয়া খেদে লাক্কোস্যেআই । কোই দ্যেদে, "বাঘ দুধ খেলে
বিলে গম অবে।” তে বুড়ি কত্তে, ”"আ হি ত-অ ঝিরবুয়া খেদুং! আ, ম-অ
ঝিবুয়া কি কবি সমারে ন-অ যে-ব?”

সিয়ান কোইন্যাই বুড়ি তা ঝি ধবিরে শিগে দি-লদে, ”তুইয়্য কবি
সমারে যেচ্‌। তে কুদুর যেইন্যাই আধা পদত্‌ আজার খেচ্চোই। তে কানি
কানি থেচ, আজার খেইয়া জাগাতুন ন-অ উদিচ। তে মুই ত-অ কানানা রঅ
শুনিলে তরে মগদা মুই গোরি গেইল্‌ দিন্যাই ঘরত আয় গোরি ডাগিম । তে
তুই কানি কানি ঘরত ফিরি এচ।” তে কবিলোই ধবি বাঘ দুধ কজা যাদন।
যাদে যাদে ধবি তাম্মা শিগে দিয়্যা ধগে ধগে আজার খে-লগোই। বুড়ি
ধবিরে কত্তে, 'খোদার আগুন লাগনি, ন-অ পারিলে কিত্তাই যর। যেই ন-অ
পারিলে ঘরত আয়। এক্কা তরে মারেই ফেলেদুং মালেন।” তে ধবি কানি
কানি ফিরি-ল। ইন্দি কবি গায় গায় দোরেই দোরেই' কানি কানি বাঘদুধ
কজা গেল।

যাদে যাদে শস্য ভুইয়্যর বিরিশ গাচ্ছুত তলে কবি গেল। বিরিশ
গাচ্ছুয়ারে কবি সালাম গোরি পোরিলগোই। তে কৰি বিরিশ গাচ্ছুয়ারে
কত্তে, ”ও-ও-ও বিরিশগাছ! মুই ম-অ সাদাঙা মাবুত্ত্যায় বাঘ দুধ কজা যেই

৩৮

পাঙর ।” বিরিশ গাচ্ছুয়া কবির বিপত্তা-ন কথা শুনিন্যাই তারে বুদ্ধি-পরামর্শ
দিল। কত্তে, "বাঘনীরে পিজেন্দী গোরি সালাম গোরি পোরিচ্চ্যোই ৷ তারে
জেদেই ডাগিচ্ছোই।”

কবি যাদে যাদে বাঘকুয়া ইধু লুংঙেগোই | কবি চাইদে বাঘকুয়া
রোদ ফুয়ার বেলান পিঠ দিন্যাই। তে কবি পিজেন্দী গোরি সালাম গোরি
পোরি-ল। কবি বাঘনীরে ঝু-উ গোরি সালাম গোরিন্যাই কলদে, "জেদেই
মরে খেলে খা, দেলে দা, তর ভুগ জুরে-ব, মর দুগ এরেম্বোই।” তে বাঘনী
কত্তে, ”ভালাক্কায়-দ পিজেন্দী সালাম গোরি পোজ্জ্যচছি। ইক্কুনু তরে
মুজুঙেন্দি অধ খেই তাউরিলিঙুন। গম অইয়্যে ইচ্ছছে। এচ্চ্যা থাক। কেল্ল্যা 
তে ভাত খেইদেই লারেই গোরি যেচ্‌।” তে কবি বাঘনী ইধু র-ল। বাঘনী
কবিরে অরিঙ এরা আ সাগোচ্চা তোন-পাত রানি দিন্যাই ভাত খাবেইয়্যে৷
বাঘনী কবিরে গয়না জাগায় জাগায় দিল। নুয়া নুয়া পিনোন-খাদি, কবং
দিল। আ দুধ দিল একচু-ম।

বাঘনী কবিরে যাদে যাদে আক বিরিশ গাঙ্গুয়াত এগত্তর য়োচ
কোইয়ে। সে গাচ্ছুয়া তম্মা। তে নুয়া গয়নায়ানি, নুয়া পিনোনান খাদিয়ানী
বিরিশ গাচ্ছুয়াত জমা দিই যেচ। গাচ্ছুয়ারেয়্য মা, আ-অ, আ-অ' কলে আ
অব। তে আ অলে নূয়া গয়নায়ানি, নূয়া কাপড়ানি বিরিশ গাচ্ছুয়াত ফেলে
থোই যেচ। ন-অলে সিয়্যা ত-অ সাদাঙা মাবুয়া কারি লব। তে কবি বিরিশ
গাচ্ছুয়ারে আ অবার কল। সেবেদে গাচ্ছুয়া আ অইয়্যে! তে কবি নূয়া
কাপড় আ গয়নায়ানি বিরিশ গাচ্ছুয়ারে জমা দিল। ভোরেই থ-ল কবি। তে
আ-র বিরিশ গাচ্ছুয়ারে চিবা চিবা কল। তে বিরিশ গাচ্ছুয়া চিবে-ল।

কবি ইক্কিনে বাঘ দুধ চুমবুয়ালোই ঘরত গেল। লুডি-লগোই।
বুড়িরে বাঘনী দুধচুমবুয়া গোজেই দিল। বুড়ি দুথান ন-অ খেইন্যাই কানা
চিড়ি ফেলেই দিল। বুড়ি কবিরে একরেত পরে দেগিন্যাই আমক অ-ল।
ভাবেত্তে কবিরে বাঘনী ন-অ খে-ল। উগুধগোরি বাঘনী দুত্তান্দোই ঘরত
লুংঙেগি। তে কবিরে কত্তে, "তুই মচ্চ্যুস পারা পিয়ং। আ-দ জেদা আঘচ।
মুই-দ কঙত্তে বাঘনী খেইয়্যেদে। আ-দ ইচ্চ্যস।”

তে বেক্কুনে রেদত ঘরত ঘুম গেলাক। পত্তা আমল্ল্যা রাদা কু়ড়বুয়া
ডাক কারেত্তে, ”কক্করে কক। বুজ্জ্যা ঝিবুয়া কবিরে বুড়ি বাঘনী আদত্

৩৯

খাবেবার চেইয়্যেদে জক্করে জক। খাবেই ন-অ পারেদে জক। কক্কুরে কক,
বুড়ি বাঘনী দুত্থান কানা ছেরেন্দি ফেলেই দিদে জক্করে জক।” বুড়ির গুমরানি
রাদা কুরাবুয়া ফগদাং গোরি দেত্তে খবর পেইন্যাই, বুড়ি রাদা 
কুরাবুয়ারে কত্তে, "পহর অলে তরে কাবি খেম।”

তে পহর অ-ল। বুড়ি লুরত্তুন রাদা কুরাবুয়ারে ধরি আনিন্যাই কাবিল। 
তে কুরাবুয়ারে কাবি খেলাক। বুড়ি এই পর্ববুয়া ফুরেইন্যাই কয়েকদিন
গম র-ল। ইদিক্কা গোরি তে বহুত দিন গম্‌ র-ল। গম আঘেদে লক্কে আর
কুজুর বুদ্ধি নিগিলে-ল। তে আর সিংঘবা দুয়ারত চারভাঙা উগ্তরে তলোই
বিজেইন্যাই পড়ি-ল। আর পিরোল্ল্যা সাজি-ল। চাত্ত্যেদে করত কারাত
গরের। কত্তে, "মুই কাক্কে মরিম্বে।” বুজ্জ্যারে কত্তে, ”বুজ্জ্যা ম-অ পিড়াগান
আ-র উত্তে। তুই মরে আর চোল মজা চেই দেগোই ।” তে বুজ্জ্যা চোল মজা
চেই দেল্লোই। সেক্কে বুড়ি আর ছাড়া ঘরানত্‌ যেইন্যাই তুচ তুচ্‌ গোরি তুলা
ধুনেল্লোই। 

বুজ্যা চোল মজা চেইদ্যা যেইন্যায় কল্লোইদে, উয়্য কজা- ইয়্য
কজা, ইয়্যত্‌ চোল মজা চেলে কি অয়। মরে ইক্কুয়া চোল মজা চেই দিয়্যনা।
ম মোক্কুয়া পীড়া পজ্জ্যেদে, কি দারু খেলে গম্‌ অব।” তে চোল মজা চেই
দিলাক। কোই দিলাক্কে ভালুক দুধ খেলে গম অব। তে বুজ্জ্যা ঘরত ফিরেত্তে 
দেগিন্যাই আর তা বিচ্চ্যোনত এল। পিরুল্ল্যা সাজিন্যাই আর বিচ্চ্যোনত
পড়ি-ল। তে কঁঙার আ-উ গোরি এগোর-উগোর খার। চাত্ত্যার এবং করত
করত গরের।

বুড়ি কত্তে, "বুজ্জ্যা, কাক্কে মুই মরিম। চোল মজা চেই দিলাক, কি
অ-ল?” পুজোর গরের। তে বুজ্জ্যা কত্তে, "ভালুক দুধ লাগিব ভেলে, তে গম্‌
অবেদে।” বুজ্জা আর কল, "ম-অ ঝিবুয়ারে খেদে লাক্কুচ।” তে বুড়ি
কত্তে, আ ম-অ ঝিবুয়া ন-অ যায়? বানা হি, ত-অ ঝিবুয়া যায় দিয়্যে? বুড়ি
সেবেদে কবি আ ধবিরে ডাগিল। কলদে, "কবি যা ভালু-গ দুধ কজা যা।
ধবিয়্য কবি সমারে যা, দ্বিভোনে য। ভালু-গ দুধ আনগোই।”

তে কবিলোই ধবি গেলাক ভালুগ দুধ কজা । যাদে যাদে ধবি আ-র
আঘ জাগানত আঝার খেলগোই। সে জাগানত আর ছল্‌ ধয্যেগোই।
আঝারবুয়া খেইন্যাই আর কানের। বুড়ি ধবি কানানা র-বুয়া শুনিন্যাই,

৪০

কবাল পুরনি তর আর কি অইয়্যে কানত্তে? লুগনি সেধাম ন-অ থেলে
কিত্ত্যায় যাচ? ইক্কুনু ঘরত আই, তরে নিয়ুচ্‌ গড়াং। সেদুক্ক্যা গোরি গোবি-
ল। তে ধবি কানি কানি ঘরত্‌ এ-ল।

কবি গায় গায় গেলগোই । বিরিশ গাচ্ছুয়া ইধু লুডি-লগোই। কবি
বিরিশ গাচ্ছুয়ারে আধুকুবি সালাম গোরি-ল। আত্‌ জুর গোরি কল,
”ও..ও..ও মা বিরিশ গাছ, মরে ম-অ সাদাঙা মাবুয়া ভালু-গ দুধ কজা
দিপাদেইয়্যে, মুই কি গোরিম?” তাম্মা বিরিশ গাচ্ছুয়া কবিরে কত্তে, যা
ভালুগীরে পিজেই ডাগিচ্চ্যোই, ভালুগির পিযেন্দি যেচ্‌। মুজুঙেন্দি ন-অ যেচ
তরে ভালুগি খেব।”

কবি সিয়ত্তুন ভালুগি ইধু যিয়্যেগোই। ভালুগি ইধু লুঙিন্যায় 
ভালুগিরে পিজেন্দিগোরি আধুপাড়ি সালাম গোরি পোরি-লগোই । কলদে,
"ঝু পিজেই, তুই খেলে খা, দেলে দা, তর ভুগ জুরেব, মুই দুর্গ এড়েম্বই।
ম-অ সাদা মাবুয়া পীড়া পোজ্জ্যদে, ত-অ দুধ খেলেবিলে গম অব । তে
কজা এইদি পিয়ঙ্গে।” তে ভালুগি কলদে, "ভালাই-দ পিজেন্দি এই
তাঙচ্চ্যুস। ইক্কে-দ তরে খেই তাউরিলুঙুন। তে গম অইয়্যে, ইন্দি আয়, এচ্চ্যা রেত্তুয়া
থাক, কেল্লা তে যেচ।

ভালুগি কবিরে রেদত্‌ কলাত্তুর আ কুরহেরালোই ভাত খাবে-ল।
রেত্তুয়া কবি ভালুগি সমারে থে-ল। রেত্তুয়া পহর অইন্যাই ভালুগি কবিরে
আ-র দৌলেদালেই ভাত খাবে-ল। ভাত খাবেখুবাই ভালুগি কবিরে দোল
দোল পিনোন-খাদি, সিলুম, অষ্ট-অলংকার যুগলেই দিল। সমারে ভালুগি
কবৰিরে দুধ একচুম দিল তা সাদাঙা মাবুয়াত্ত্যাই । ভালুগি কবিরে পজাবিরা
গোজেদিন্যাই কলদে, "ইয়ানি এক্কেবারে ঘরত-অ নেযেচ। ত-অ সাদাঙা
মাবুয়া কাড়ি ল-ব। যাদে বিরিশ গাচ্ছুয়া ইধু যেচ। সিবা তম্মা। কাপড়-
চোপড়, অষ্ট-অলংকারানি তম্মাইধু থোই যেচ। কবেদে- ও..ও..ও মা
আগালাক অ, আগালাক-অ, তে গাচ্ছুয়া আগালাক অব। তে কাপড়-চোপড়,
অষ্টঅলংকারানি সিয়ত্‌ থোচ্‌। মা চিবা চিবা কলে তে চিবেই-ব।”

কবি ভালুগিতুন ঘরমুক্ক্যা লত্‌ দিল। তে ভালুগি শিগেই দিয়্যা ধগে
ধগে তার কাপড়-চোপড়, অষ্ট-অলংকারানি সিদুক্যাগোরি ফেলেই গে-
লগোই। তে ঘর মুক্ক্যা রওনা দিল। ঘরত লুঙিন্যাই ভালু-গ দুত্তান তা

৪১



সাদাঙা মাবুয়ারে দিলগোই । তে তার সাদাঙা মাবুয়া কত্তে, তরে-দ ভালুগি
খেইয়্যে ভিলি মনে গোচ্চ্যং। আ-দ বাজি থেইন্যাই লুংগচ্চি।

বেলা রেত অইন্যাই ভাত্থাত খেইন্যাই ঘুমত পলাক। বুড়ি ভালু-গ
দুত্তান আ-র কানা ছেড়েন্দি ফেলেই দিয়ে । রেত্তুয়া পহর অইন্যাই রাদা
কুরবুয়া ডাক কারেত্তে, “কক্করে কক, বুজ্জ্যা ঝিবুয়া কবিরে, বুড়ি বাঘ আদে,
ভালু-গ আদে খাবেবাত্ত্যাই চেইয়্যেদে জক্করে জক। তে খাবেই ন-অ
পারেদে জক্করে জক।” তে বুড়ি কত্তে, "মুই পীড়া জ্বালাই মরঙর, রাদা
কুরবুয়া, তুই মরে সিঙিরি কত্তে। তরে পহর অলে কাবি খেইম।” তে পহর
অ-ল। তে বুড়ি কুরবুয়ারে লুরত্তুন ধরি আনিন্যাই কাবি-লগি ৷ কুরা এরালোই
খেলাক।

বুজ্জ্যা বুড়িরে বেগ চিগিচ্চা শেজ গোরি-ল। তে বুড়ি গম অ-ল।
এক রাজায় বৌ লর। তা রেজ্জ্য ভিদিরে যিদুক্কুন গাবুরমিলা আঘন, সে
মিলাগুন বেন্গুন রাজ দরবারত এগত্তর অবাত্ত্যাই ঢুল দিল । তে বৌ চে-ব।
তে কবি ধবিয়্য সিধু যেবাক। ধবিরে তাম্মা যা পিনোন-খাদি আ অষ্ট
অলংকার আঘে সিয়ানী পিনেই দিয়ে । কিন্তু বেচারী বান্দই কবিরে কিচ্ছু ন-
অদে। ধবি গেলগোই।

কবি বাঘনী আ ভালুগিত্তুন যে পিনোন খাদি, অষ্ট-অলংকার
পিয়্যেগোই সিয়ানী বিরিশ গাচ্ছুয়া ইধু যেইন্যাই মাগিন্যাইমাগি তেয়্য
পিনিন্যাই গেলগোই। তে তারায়্য রাজ সভাত বলাক্কোই । তে রেজ্জ্য বেগ
গাবুর মিলাগুন এগত্তর অলাক। বেক্কুনে দোল দোল কাপড়-চোপড় অষ্ট-
অলংকার পিনিন্যাই গেলাক। সভা আরম্ভ অ-ল।

রাজপুত্র ফুল মালা আদত্‌ গোরি গাবুর মিলাগুনরে এক এক গোরী
চেই চেই যার । যেরেন্দি কবি উজু লুঙিন্যাই তার গদ্দনাত ফুলমালাবুয়া পিনেই
দিল। মানে কবিরে তার মোক হিসেবে বাজিই নি-ল। তে পরে
রাজঘরত ধুম-ধাম গোরি মেলা গোরি-ল। বেগ মিলাগুন ফেরত গেলাক্কোই।
ধবিয়্য কানি কানি ফেরত গেলগোই। ধবি তাম্মারে গবেল্লোই। কতে ”কবি
দোল দোল পিনোন-খাদি আ অষ্ট-অলংকার পিনিন্যাই যেইয়ে, মামাহ্‌ মরে
দোল দোল পিনোন-খাদি ও অষ্ট-অলংকার নদে। সিত্ত্যাই রাজপুত্র মরে

৪২


দোল ন-দেগে । কবি দোল দোল কাপড়-চোপড় ও অষ্ট-অলংকার পিনি
যেইয়্যেভিলিন্যাই রাজপুত্র তারে দোল দেক্কিয়্যে।” ধবি কানের ।

তাম্মা কত্তে , “ধবি ন-অ কানিচ্‌। কবিদাগী বেরানাত এবাক।
সেক্ষেনে রাজপুত্র শিকারে যে-ব। রাজপুত্র শিকারে গেলে গরম পানিলোই
কবিরে মারেই ফেলেচ। তে কবি সাজিন্যাই থেচ্‌।” কবিলোই রাজপুত্র
বেড়ানাত এলাক। রাজপুত্র শিকারে গেল। তে ধবি গরম পানি পাত দিল।
ধবি কবিরে কত্তে ,” উগুন চেই দিয়্যাদি গোরি।” তে দ্বিজনে উগুন চা
বলাক। উগুন চে দেদে ধবি কবিরে কত্তে, “বেই বেই ত্‌ আন্দিক্ক্য চাং। দে
বেই আন্দিক্কুয়া দে।” কবি ধবিরে আন্দিক্ক্যুয়্য দিল। ধবই আন্দিক্কুয়া
সুচ্চ্যাগোরি আমত্‌ তলে ফেলেই দিল। ধবি কত্তে, ”আন্দিক্কুয়া আমত্‌ তলে
ফেলেলুংগোই।” কবি ধবিরে কত্তে, স্যাদে যাদে ধনবি, আন্দিক্কুয়া
আন্দোই। ত বনোই এলে কবগি।” ধবি কবিরে কত্তে , "নবারিম্‌, তুই
আন্দোই ।”

ধবি আনি ন-অ দিলগোই কিন্যাই কবি আমত্‌ তলেতুন আন্দিক্কুয়া
আনিবাত্ত্যাই যেইয়্যে। সেই সুযোগত্‌ ধবি পিলাবুয়া গরম পানিয়ান কবিরে
গদা কিয়ানত্‌ ঢালি দিল। কবি মরি গেলগোই ৷ তে তা মরাবুয়া লুগেলাক ।
কবি মরিন্যাই “হুইয়্যা' পেক্কুয়া অইয়্যেগোই। ধবি এভিদিরে কবি কাপড়-
চোপড় অ গয়না-গাতিয়ানি পিনিন্যাই 'কবি' সাজি-ল।

তে রাজপুত্র যেক্কে শিকারত্তুন ফিরি-লগোই। সেক্কে রাজপুত্র ধবিরে
কবি ধুক্ক্যা ন-অ দেগের। রাজপুত্র কত্তে, “কন্যা ত্‌ চোক্কুন কিয়া ফুল্ল্যা?”

ধবি কত্তে- “বাপ মজ্জ্যে চোগ ভোদে ভোদে কানংগে” ।
রাজপুত্র কত্তে, “কন্যা ত্‌ আত্তানি কিয়া ফুল্ল্যা?”
ধবি কত্তে, “আত্তান ভোদে ভোদে কানংগে”।
রাজপুত্র কত্তে, “কন্যা ত ঠেঙানি কিয়া ফুল্ল্যা?”
ধবি কত্তে, “বাপ মজ্জ্যেদে ঠেঙানি আযেড়ে আযেড়ে কানংগে”।

রাজপুত্র ধবি চেয়ারাগান খুব সন্দেহ লাগের। ধবিলোই রাজপুত্র
সমারে গেলাক্কোই । ঘরত যেইন্যাই ধৰি একান বেন্‌ বাজেয়্যেগোই। বেনান
বাজেন্যাই ধবি বুনিয়্য ন:অ জানের আ ফুল তুলিয়্য ন-অ জানের । হুইয়্যা
পেক্কুয়া শিগেই দেল্লিদে, “চোগ ভুদনী ঝিরে বি- এজুর মারি উজুর তুল।

৪৩

মাম্মারাবিজি ফুল্ল তুল না।” হুইয়্যা পেক্কুয়া শিগেই দেত্তে কধানি ধবি সহ্য
গরি ন-অ পারিন্যাই হুইয়া পেক্কুয়ারে এক্কুয়া বাড়িত্‌ ইক্কুয়া কুয়াত লো উড়ি
পোজ্জ্যেগোই ৷ তে হুইয়্যা পেক্কুয়া মরি গেল । কুয়াবুয়াত্‌ পয্যা লো ফু-দবুয়া
উগলমাছ অলগোই।

তে কুয়াবুয়াত অন্য মিলা পানি কজা গেলে পানিয়ান পনগোরি দে।
মাত্তর ধবি গেলে পানিয়ান কুলুগ গোরি দে। তে ধবি পানি কজা যেইন্যাই
উগলমাচ্ছুয়া আ-র পানিয়ান কুলুগ গোরি দিয়ে। তে ধবি উগল মাচ্ছুয়ারে
কত্তে, "মরন উগল মাচ্ছুয়া। মুই এলে পানিয়ান কুলুগগোরি দোচ্চ্যে। তরে
এচ্চ্যা খেম্বই।” মাচ্ছুয়ারে ধৰি ধজ্জ্যে। গম গোরিগোরাই আন্নে । আনিন্যাই
ধবি চানা চাল কবগদ গুজে থোইয়্যেগি। সিগি খেবার ধবির মন নেই। তে
বেল্ল্যা রেত অইন্যাই ঘ্বুমত পল্লাক।

কবি (মাচ্ছুয়া) কবগত্তুন রেত্‌ উদে। দোল ঝকঝক্কা পহর অয়।
তে উদিন্যাই উদি আগুন জ্বালি-ব, আগে চুল' ছেইয়ানি ফেলে দিবগোই।
ঘর দুয়ার কাজেব। কপিলা ভাত, একপিলা তোন রানি-ব। রাজপুত্ররে
এককাদি ভাত এককাদি তোন থোই দিব। তে কবি খেল। ভাত খেইদেই
দাবা-ধুন্দা, পান-সুপারি খেব। রাজপুত্ররে পান খেই ফুরেন্যাই তা ধুদি
পেজত্‌ রাডাগোরি পানপিত্তি বাজেই দেগোই। তে তাজাগাত কবগত্‌
উদেগোই।

বেন্যা পহর অ-ল। রাজপুত্র চাইদে তা ধুদি পেচ্চুয়াত্‌ রাঙাগোরি
পানপিত্তি। সেই দিনুয়া গেল। রেদ অ-ল ভাত খেইদেই রাজপুত্রদাগি ঘুমত
পলাক। রাজপুত্র মান্তর ঘুম ন-অ যায়। এক্কান পাদল কাপড় মুয়ান
নাদিন্যাই ঘুমবাত্ত্যান ধরি রইয়্যে। রাজপুত্র পাহাড়া দেত্তে, কন্না তারে রেদত্‌
ধুদি পেচ্চ্যুত রাঙাগোরি পানপিত্তি বাজেই দি যায়।

রাজপুত্র পাহাড়া দেদে দেদে দেগেত্তে কবগন্তুন ঝকঝক্যা পহর
গোরি ইক্কুয়া কন্যা নিগিল্লে। সিবা চুলাত্তুন ছেই ফেলে দের, আগুন জালের,
ঘর চুরের, ভাততোন রানের । রাজপুত্ররে এককাদি ভাত্‌, এককাদি তোন
থোই দিল। তে তেখে-ল। আ-গ ধুক্যাগোরি দাবা-খুন্দা, পান-সুপারি খে-
ল। সুপারি খাদে খাদে রাজাবুয়া গুদিত কবি গেল। পানপিত্তি রাজা
ধুদিয়ানত বাজেই দেদে রাজা লেজত্‌ ধোজ্জ্যে। তে কবি কত্তে , "কুমারলে

৪৪


কুমার, লেজত্‌ ন-অ ধরি পেজত্‌ ধর।” রাজপুত্র লেচ্চান ইড়ি দিন্যাই
খাদিয়ানত্‌ ধজ্জ্যে। তে কবি খাদিয়ান খুগে যেইন্যাই ধেই যেইয়ে।

বেন্যা পহর অ-ল। দিন্নুয়া গত অ-ল। রেত্‌ অ-ল। খেইদেই আর
ঘুমত পল্লাক। রাজপুত্র ঘুমত পড়িন্যাই আর ঘুম ন-অ গেল রাজপুত্র আর
রেত্তুয়া ঘুমবান ধরি চুবি র-ল। রাজপুত্রদাগি থেকে ঘুম গেলাক কবি আর
কবগত্তুন সিদুক্ক্যাগোরি উদিন্যাই রানিবারি খেইখাই পান-সুপারি খাদে খাদে
রাজপুত্র গুদিত সোমে-লগোই। তে রাজপুত্র থুতি পেচ্চ্যোত পানপিত্তি দেদে
দেদে রাজাপুত্র চরোতগোরি কবি লেচ্চান ধজ্জ্যে। কবি আ-র কত্তে,
 কুমারলে কুমার লেজত্‌ ন-অ ধরি পেজত্‌ ধর ।” রাজা কত্তে, "পেজত্‌ ন-অ
ধরিম, তুই মরে পড়া দুয়্যচ। এচ্চ্যা মুই তরে লেজত ধরিম ।”

রাজপুত্র কত্তে, তুই কন্না, তুই মরে কোই পেবে।” রাজকন্যা
কত্তে , ”মুই ত-অ মোক্কুয়া কবি। কবি রাজপুত্ররে কি অইয়্যে সে কাহিনীয়ানি
শুনার। কত্তে, "তুইযুই বেড়ানত যেয়েই। সিদু তুই শিকারত্‌ যেইয়্যছ।
সেপিজে ধবিলোই উগুন চেই দিয়্যাদি গোচ্চেই। উপ্তন চা-চি গত্তে গত্তে ধবি
ম-অ আন্দিক্কুয়া মাগিন্যাই চাদে আমত্‌ তলে ফেলে দ্যেগোই। সে আগেন্দি
একপিলা পানি চুলত দি থোইয়্যে। আন্দিক্কুয়া তে ন-অ আনেগোই।
আন্দিক্কুয়া মরে আনিবাত্ত্যাই কোইয়্যে। আনিবাত্ত্যাই যেইন্যাই তে মরে গরম
পানি পিলাবুয়া পানিয়ান ঢালি দিন্যাই মুই মরি যেইয়্যংগোই।

মরিন্যাই "হুইয়্যা পেক্কুয়া" অয়্যংগোই। তে তুমি বেড়ানত্তুন 
ফিরিল্যা ধবিলোই। তে ধবি এক্কান বেইন বাজেইয়্যে। বেনানত্‌ ফুল তুলি 
ন-অ জানের কেনত্ত্যাই মুই শিগেই দ্যুঙর । মুই কোইয়্যংগে, চোখ ভুদিনি ঝি,
এজু মারি উজু তুল না। মাম্বারাবিজি ফুল্লয়া তুলিবাত্তেই কোইয়্যং। ধবি রাগ
উদিন্যাই মরে একবাড়িত মারে ফেল্লিয়্যে। লো ফু-দ কুয়াবুয়াত পোড়িন্যাই
মুই উগলমাছ অয়্যংগোই। তে সেক্কে অন্য মিলায় পানি কজা গেলে পন্পানি
দুয়্যং। আ ধবি গেলে কুলুগ পানি দুয়্যং। সেনত্ত্যাই মরে মারেই ফেলে আ
ছিক গোরি খেব কোইয়্যে। তে মরে মারেই ফেলেনিয়্যাই গম্‌ গোরি আনি
ঘর চানা কবগত্‌ থইয়্যেগি। এই সিবা মুই ত মোক্কুয়া কবি।”

সিয়ান বেক্কান খবর পেইন্যাই রাজপুত্র যগন তগন জল্লাত্‌
দাগি-ল। ধবিরে কাবা বাজেই দিল । জল্লাত্তুনে ধবিরে কাবিলাক। ধবি এরাগান 

৪৫

একভাগ তুলি থোই দিলাক আ একভাগ চুগেই থোই দিলাক, ধবি মাবুয়া
বুড়ি অজনে। একভাগ গারেলাক্কোই। তে তার কেল্ল্যা রাজা শোওর-শুরি
কজা গেলাক। কবি কয়দিয়্যে বাবারে পালগিত গোরি আন্ন্য আ মামারে
কাদা বনে বনে আন্ন্য । তে কজা যেয়্যন।

কবি কধা ধগে ধগে সিদুক্ক্যা গোরি আনিলাক। তে লুঙিন্যাই ধবি
মাবুয়া কত্তে, ”আ কিত্ত্যাই সিদুক্ক্যা গোরি আন্নুয়্য ।” তে কবিয়্য কত্তে, "মুই
কোহইয়্যংগে মামারে পালগিত গোরি আন্নুয়্য। বাবারে কাদা বনে বনে
সেজেরেই আন্নুয়্য৷” তে ভাত্‌ যুগল গোরি দিলাক। বুজ্জ্যারে আ বুড়িরে যুদ
যুদ গোরি ভাত দিলাক। ভাত্‌ দেদে বুড়িরে বানা এরালোই দ্যন। আ
বুজ্যারে ভাত দিলাক্কে শুগর এরা, কু-র এরা, মাছ, জিলাপী, বাতাসা, বদাভাজা,
 মাছভাজা, দোই-দুধ সাগর তোনদোই।

তে তারা ঘরত পিরি যাদন্দোই। তে ধবি মাবুয়া বুজ্জ্যারে কত্তে,
"বুজ্জ্যা তরে কি কি তোন্দই খাবেয়্যন।” বুজ্জ্যা কত্তে, ”মরে ভাজা, রান্না,
এরা-মাচ্চ্যোই খাবেইয়্যন্।” বুড়ি আর কত্তে, ”আ মরে কিয়া বানা এরালোই
 ভাত খাবেইয়্যন।” বুজ্জ্যা কলদে, ”কিজানি সিয়ান মুই কোই ন-অ পারং।”
বুজ্যালোই-বুড়ি ঘরত লুঙিন্যাই মল্লাক্কোই। তে কবিলোই রাজপুত্র দোলে-
দালে ঘর-গিরিত্তি গোরি খেলাক।

পজ্জনান থুম। 

৪৬


বার্গী লং লং

ইক্কুয়া রাণী মিলাত্তুন দ্বিবা ঝি। ডাঙর ঝি-বুয়া নাঙ কুমুড় পুদি।
চিগোন ঝি-বুয়া নাঙ সুমি পুদি। তারা ঘরত্‌ সেদিন্ন্যা কিচ্ছু তোন নেই।
কুমুড় পদি মা-বুয়া ছ্বি-বোনরে কুমুড়, সুমি তোন তগা দি-পাধার। তে দ্বি-
বোনে জুম তোন তগা গেলাক। সুমি পুদি সুমিগুন যিগুন পায় সিগুন
কাজাবাদে বেক্কুন খায়। ইক্কুয়্য কাল্লোঙ্যত্‌ ন-ভরায় । কুমুড় পুদি যিগুন পায়
সিগুন বেক্কুন কাল্লোঙ্যত্‌ ভরায়। কুমুড় পুদি কাল্লাঙুয়া ভরি যেইয়্যে
তোনদোই । তে সুমি পুদি কাল্লোঙুয়া চু-ধ বাদে ঘরত আন্ন্যে। 

তে তারা ঘরত লুঙিন্যাই কুমুড় পুদি তাম্মারে কোই দের, "সুমি
পুদি যে সুমিগুন পায় বেক্কুন খায় বিলিন্যাই। ইক্কুয়্য নেই, বানা চু-ধ
কাল্লোঙুয়ালোই এচ্চ্যে।” তাম্মাত্তুন রাগ উত্থ্যে। তরে উবোচ থোম ভাত্‌ ন-
পুদিরে ভাত ন-দিলাক। সুমি পুদি ভাত্‌ মাগের। তে ভাত মাগদে তাম্মা
তারে কত্তে , ঘুয়ান খাগোই।” সুমি পুদি তাম্মাতুন আর পানি মাগের । তাম্মা
কলদে, ”ম-মুত্তান খাগি।”

ভাত খেই ফুরেন্ন্যাই তাম্মাসুদ্ধ সুবরী খাদন। তে সুমি পুদি তাম্মাত্তুন
সুবরী মাগের। কত্তে- মা সুবরী খেম্‌। তাম্মা কলদে মাদিদলাবুয়া খাগোই।
সুমি পুদি তাম্মাত্তুন আর পান মাগে। তাম্মা কত্তে, গাজ পাদা খাগোই। সুমি
পুদি তাম্মাত্তুন আর সিবিদি মাগি-ল। তাম্মা কলদে, পেগ ঘু খাগোই । তার
মানে তাম্মা সিবিদিয়্য ন-দিল। সেদিন্ন্যা বেল্ল্যা ঝাক ঝাক বার্গী ঝুঙত ঝুঙত
গোরি উড়ি এত্তন। সুমি পুদি যগন ঘরত কিচ্ছু খেই ন-পেল, তেয়্য বাগী
ঝাক্কুয়া সমারে উড়ি গে-লগোই।

তারকেল্ল্যা তে আ-র বার্গী ঝাক এত্তন। কুমুড় পুদি মা-বুয়া বার্গী
ঝাক্কুয়াত্তুন পুজর গরেত্তে, ”ও বার্গী লং লং, ম-ঝিবুয়া এযেরনি সাঙু পারি
দ্যং।” বাগীউনে কদন্দে, ”ও ত-বিবুয়া ন-এব, ন-এব। ত-ঝিবুয়া জুম -
কাবের। আ তার কেল্লায়্য বার্গী ঝাক এত্তন। সুমি পুদি মা-বুয়া বাগীউনরে
কত্তে, ”ও বার্গী লং লং, ম-বিরুয়া এযেরনি সাঙু পারি দ্যং।” বার্গীউনে

৪৭



কোই যাদন্দে, "ত-ঝিবুয়া জুম পুড়ের, ত-ঝিবুয়া ন-এব।” তার কেল্ল্যা আ-
র একঝাক বার্গী এত্তন। সুমি পুদি মা-বুয়া পুজর গরেনে, ও বাগী লং লং,
ম-ঝিবুয়া এযেরনি সাঙু পারি দ্যং।” বার্গীউনে আর কলাক, ত-ঝিবুয়া ন-
এব। জুমত ধান কুজের।”

আর তার কেল্ল্যা একঝাক বার্গী এত্তন। তাম্মা বাগ ঝাক্কুয়াতুন আর
পুজর গরের। কত্তে, ”ও বাগী লং লং, ম-ঝিবুয়া এযেরনি সাঙুয়ান পারি
দ্যং।” বাগীউনে কদন, "জুম সুলের। ত-বিবুয়া ন-এব। আর তার কেল্ল্যা
বার্গী ঝাক এত্তন। তাম্মা পুজর গরের, "ও বার্গী লং লং, ম-ঝিবুয়া এযেরনি
সাঙুয়ান পারি দ্যং। বার্গীউনে কোই গেলাক, "ত-ঝিবুয়া ন-এব তার ধান পাগের।
তাদেক রাগা যায়।" 

সে পরেন্দি দিনত আ-র বার্গী দে-ল, কত্তে, "ও বার্গী লং লং, ম-ঝিবুয়া এযেরনি
সাঙুয়ান পারি দ্যং।" বার্গীউনে কলাক্কে, "ত-ঝিবুয়া ন-এব ধান পাক্কিয়্যে, ধান 
কাবের। ধান কাবিন্যাই দান চুগর।

আর তার কেল্ল্যা বার্গী এত্তন। দেগিন্যাই আ-র কত্তে, ”ও বার্গী লং
লং, ম-ঝিবুয়া এযেরনি সাঙুয়ান পারি দ্যং।” বার্গীউনে কলাক, "ধান চুগে-
চাগাই বারা বানের।” আর তার কেল্ল্যা ঝু্ুঙত ঝুঙত গোরি একবাক বার্গী
এত্তন। কত্তে, ”ও বার্গী লং লং ম-বিবুয়া এযেরনি সাঙু পারি দ্যুং।”
বার্গীউনে কদন্দে, "ত-ঝিবুয়া পিদা সিজার ।” সেদিন্যা রেত্তুয়া পহর অ-ল।
পহর অইন্যাই আর একঝাক বার্গী এত্তন। তারাত্তুন আর পুজর গল্ল "ও
বার্গী লং লং, ম-ঝিবুয়া এযেরনি সাঙুয়ান পারি দ্যং।” তে বার্গীউনে কোই
গেলাক, "তরে সান্যা পিদা, কলা পিদা, বিনি পিদা বানেই দিয়্যে ।”

তে আর তার কেল্ল্যা এত্তন্দে বার্গী ঝাক্কুয়াত্তুন পুজর গরের, "ও
বার্গী লং লং, ম-ঝিবুয়া এযেরনি সাঙুয়ান পারি দ্যং।” তে বার্গীউনে কলাক,
”ও এস্যে এস্যে।” তে সুমি পুদি তাম্মারে কত্তে, "ওমা তলোই পাত্‌, বাড়েং
থেলে বাড়েং পাত, কাল্লোং থেলে কাল্লোৎ পাত্‌। পিদা পেলেই দ্যং।” তাম্মা
তলোই, বাড়ে, কাল্লোং, মারাল্লিয়্যা পাত্ত্যে। সুমি পুদি পিদা ঝুরুত গোরি
ঢালি দিল। বেগ জাগানি ভরি-ল। তে সুমি পুদি তাম্মারে পিদা ঢালি দিন্যাই
কত্তে, "মা মুই ন-থেম । মুই যাঙর।”

৪৮


তে তাম্মা কলদে, ”ও ঝি! থাক্‌ থাক্‌।” সুমি পুদি কলদে, ”মুই ন-
থেম, ন-থেম। ভাত্‌ মাগিলে ঘু দ্যচ, পানি মাগিলে মুদ দ্যচ, সুবরী মাগিলে
মাদি দলা দ্যচ। পান মাগিলে গাজপাদা দ্যচ, সিবিদি মাগিলে পেগ ঘু খা
কচ্‌। ন-থেম, ন-থেম। যাঙুল্লোই মা।” তে তাম্মা কত্তে, ”ও-ঝি, উত্তে উত্তে
দ্য ছিনি পড়িন্যাই মরিচ।” সুমি পুদিয়্য তাম্মারে কত্তে, "মা তুইয়্য কাদি বাড়ি
খেই মরিচ্‌।” তে সুমি পুদিয়্য উত্তে উত্তে দুয়া ছিনি পড়িন্যাই মরি-ল।
তাম্মায়্য ভাত রান্দে রান্দে মাদাচেই কাদিবারি খেইন্যাই মরি-ল। 

পজ্জনান থুম। 

৪৯
দ্বি-বুজ্জ্যা-বুড়ি (পত্তাপত্তি চরণে) পজ্জন 

এক আদামত এক্কান ঘরত বানা তারা দ্বি-বুজ্জ্যা-বুড়ি। তারা
একজোড়া পত্তাপত্তি পুজদন। তে একদিন্যা বুড়ি বুজ্জ্যারে কয়দে, "মুই
ঝিয়্য ঘরত বেড়াংগোই। এক্কেনা পক্তা অদুংমালে । বুজ্জ্যা তুই দিনবায়ানে
আদার-পানি দিচ।” তে বুড়ি বেড়েবাত্ত্যাই যার ।

যাদে ঘাদে বাক্কুয়ারে বুড়ি লাগত পেলগোই । বুড়িরে বাক্কুয়া কত্তে,
"আয় বুড় তরে খাং।” তে বুড়ি বাক্কুয়ারে ক-লদে, ”ও বাক্কুয়া ইক্কুনু মরে
ন'খেচ্। ম-কিয়ানত তেল-চরব, এ-রা কিচ্ছু নেই । মুই খেঙেদা । মুই ঝি-অ
ঘরত যাঙর। সিদু আক্কে বল ভরাঙ গোই, তেল অংগোই । ঝি-অ ঘরত্তুন
ফিত্তে ছলাৎ মরে খেছ।” বাক্কুয়া ছাড়ি দিল ।

যাদে যাদে আর ভালুক্করে লাগত্‌ পে-ল। ভাল্লুক্কুয়্য বুড়িরে কত্তে,
"তরে ইক্কে খেম।” বুড়ি আর ভালুক্কুরে কলদে, "মরে ইক্কুনু ন-খেচ। ম
কিয়ান ইক্কিনে তেল-চরব কিচ্ছু নেই। আগে ঝিয়্য ঘরত্‌ যাং তেল, এ-রা
বেক ভরেই এযঙ্গোই। মুই ঝিয়্য ঘরত্তুন ফিরদে ছলাৎ তে খেচ।” বুড়ি
ভালুক আদত্তুনয়্য বাজিল ।

আর যাদে যাদে বুড়ি বড় সাপ লাগত পে-ল। সাপ্পুয়্য বুড়িরে কত্তে,
"আয় বুড়ি তরে ইক্কিনে খেম।” তে বুড়ি আর সাপ্পুয়ারেয়্য কত্তে, "তুই মরে
ইক্কিনে ন-খেচ্। মুই ইক্কুনু কাষ্ট, কিয়াত্‌ তেল-চরব কিচ্ছু নেই। ঝিয়্য ঘরত যাঙর। 
কিয়ান ভরণ-বিরোন গরংগোই। সেক্কে ফিত্তে ছলাৎ খেচ।” সাপ্পুয়্য
বুজ পেইন্যাই বুড়িরে ন-খেইন্যাই ছাড়ি দিল।

যাদে যাদে সাপ্পুয়াত্তুন ফারক্‌ অইন্যাই ঝিয়্য ঘরত লুঙিলগোই । তা
নাদিন্ন্যরে পিদা দুবি নেযেই দিয়্যে। বুড়ি ঝিবুয়ালোই তা নাদিন্নুয়া বুড়ি
লুঙিন্যাই কুজি অলাক। দিনপুত্তি বুড়িরে যত্ম নেদন্‌। মাছ, কাঙারা, ইজা,
কুরো এহরালোই ভাত্‌ খাবাদন। বুড়ি ভরণ-বিরণ অ-ল। বুড়ি তা ঝিবুয়ারে
কত্তে - ঘরত যেমবোই। তা ঝিবুয়া ঘরত ফিরিবাত্ত্যাই পিদা ডুবি দিল। তে
বুড়ি তা ঝিবুয়ারে কত্তে, "মুই কিঙরী ঘরত যেম। ঘরত যাদে সাপ্পুয়া,

৫০ 


বাক্কুয়া আ ভালুক্কুয়া মরে পেলে খেবাক।” এত্তে ছলাৎ লাগত পিয়েদে সিয়ান
বেক্কান শুনে-ল। তা-ঝিবুয়া তাম্মারে ইক্কুয়া লুদুং যুগল গোরি দিল ।

বুড়ি ঘরত্‌ ফিরের। বুজ্জ্যাত্ত্যাই আনি দেত্তে পজাবিরা, পিদা আ
নানায়ান জিনিষপত্রয়ানি লুদুংয়্য ভিদিরে ভোরে-ল। তেয়্য লুদুয় ভিদিরে
সোমে-ল। তে তা-বিবুয়া লুদুংয়্যরে গরত গরত গোচ্ছে দিল ।

তে গরত গরত গোরি সাপ্পুয়া ইধু লুদুংয়্য লুঙ্গেগি। লুদুংয়্যরে
সাপ্পুয়া কত্তে, ”ও লুদুং, বুড়িরে দেক্কোচ নি?” লুদুঙয়্য ভিদিরেত্তুন বুড়ি কত্তে,
"কনে জানে বুড়ি থুড়ি,
বুড়ি যাল্লোই লবাস চোরি।
লবা ভিতর থাক্ক্যা বুড়ি,
তেদয়্য ছড়া কায়,
এ লুদুঙুয়া গড়-গড়িয়া যায় ।”

তে গরত গরত গোরি ভালুক্ক্যা ইধু এ-ল। ভালুক্ক্যা লুদুঙুয়ারে
দেগিন্যাই তেয়্য কত্তে, ”ও লুদুং, বুড়িরে দেক্কুচনি?”

বুড়ি লুদুংয়্য ভিদিরেত্তুন আর কত্তে,
কনে জানে বুড়ি থুড়ি
বুড়ি যাল্লোই লবাস চোরী ।
লবা ভিতর থাক্যা বুড়ি
তেদয়্য ছড়া কায়।
এই লুদুঙুয়া গড়-গড়িয়া যায়।”

তে গরত গরত গোরি বাঘ্যা ইধু লুঙিলগি। বাঘ্যা কত্তে- বুড়ি
লুদুংয়ত্তুন নিগিল। এবার তরে খাং। বুড়ি বাঘ্যারে কত্তে , তুই ইক্কিনে ন-
খেচ। মুই এক্কেনা গোরি রাঙ্যা-কাল্ল্যারে ডাগঙ । চেই লং।” তে বুড়ি রাঙা-
কাল্ল্যারে থু থু গোরি ডাগিল। রাঙ্যা-কাল্ল্যা থু থু গোরিন্যাই লুঙিলাক্কি।
বাঘ্যা রাঙা-কাল্ল্যারে দেগিন্যাই দ-রে চিলাং টিকটিক গোরি ধাবা দিয়ে । তে
বুড়ি রাঙা-কাল্ল্যা সুমুত্ত ঘরত এলাক।

বুড়ি ঘরত এইন্যাই খেবার জিনিচ্চানি বুজ্জ্যারে নিগিলেই দিল।
কাল্ল্যা-রাঙ্যারে খেবার জিনিষ ভাগ গোরি দিল। বুজ্জ্যা আ কাল্ল্যা-রাঙ্যা 

৫১


খেলাক। তে বুড়ি পত্তাপুত্তিগুনরে খেবাত্ত্যাই ডাগের। কত্তে, ”পত্তাপুত্তিলোই!
আদার-পানি খাগোই।” ডাগিলেয়্য পত্তাপুত্তিগুন ন-এত্তন কিত্ত্যাই বুজ্জ্যারে
বুড়ি কত্তে, "নাহি পত্তাপুত্তিগুন খেয়্যচ?" বুড়ি সিয়ান কলে বুজ্জ্যা ন-মাদে।
বুড়ি বুজ্জারে আর কত্তে, ”ক-ন পত্তাপুত্তিগুন খেয়্যচ নি?”

তে বুজ্যারে বুড়ি কত্তে, "আয়দে বুজ্জ্যা, ত-অ দাড়িয়ানি আজুরি
দ্যং, পত্তাপুত্তি কাঙে-ল কাদা বাজি রোইয়্যননে কন।” আজুরি দিন্যাই বুজ্জ্যা
দাড়িয়ানিত্তুন পত্তাপত্তির কাঙেল কাদা ঝুড়ি পড়িলাক। কাঙেল কাদাগুন ঝুড়ি
পুড়িন্যাই বুড়ি বুজ্জারে কত্তে, ”আদিক তরে পত্তাপত্তিগুনরে আদার দিবাত্ত্যাই 
কোইয়্যং কিত্ত্যাই, তুই নয় পারা পত্তাপত্তিগুন খেইখায় 
রোইয়্যচ।” তে বুড়ি বুজ্জ্যারেয়্য একু মুগরত মারেই ফেল্ল্য।

বুজ্জ্যারে মারে ফেলেন্যাই বুড়ি গায় গায় অল। বুড়ি ধান রোদত
দিয়ে, ধানুন রাগেবার নেই। বুড়ি বিলাপ গোরি গোরি কানের । কত্তে,

"পত্তাপত্তি চরণে, আমা বুজ্জ্যা মরণে
ধান তলোইবুয়া রাগেইয়্যা নেই
মদ কুম্মলোই, জগড়া কুম্ম খাগোইয়্যা নেই।” বুড়ি ইয়ান কোই
কোই বুজ্জ্যারে মনত তুলি তুলি কানের । গুজুরি গুজরি কানের ।

তে পেজাবুয়া বুড়িরে কানেত্তে শুন্ন্যে। তে পেজাবুয়া দ্বি-থেঙত
ঝুনঝুনি পিনিন্যাই এচ্চ্যে। ঝুনঝুনিগুন ঝনন ঝনন্‌ গরেপ্লি। তে বুড়িরে
কল্লিদে,

"ঝনঝনিলোই নাজি জানং,
ওগোইয়ত্‌ তলে পোল্ল্য জানং।
চারে বুড়ি চা, চারে বুড়ি চা।”

 বুড়ি কত্তে, "ও মরন পেজাবুয়া, মরে
তুচ্চ্যা গরল্লিদে।” তে পেজাবুয়ারেয়্য মারেই ফেল্ল। রাঙ্যা-কাল্ল্যা এই দিবা
কুগুরলোই বুড়ি বাজি আঘে।


পজ্জনান থুম। 
৫২

সুদত্তুবি আ ভান্নুয়া বেলেইবুয়ার বনজুরানা পজ্জন

সুদত তুবি পেক্কুয়া ভান্নুয়া বেলেইবুরে কত্তে, ”বন ঘর তুলিনা । তুই
এক্কান তুল, মুই এক্কান তুলং। তে এচ্চ্যা সু-দ দিনা । তুইয়্য সু-দ দে, মুইয়্য
সু-দ দুয়্যং।” এই কদাগান কোইকায় তারা ফারগ অলাক। তে সুদত তুবি
পেক্কুয়া ফারক অইয়াই তে বা বানেল্লোই। ভান্নুয়া বেলেইবুয়া বেড়ে বেড়ে
থায়।

তা কিল্ল্যা লাগত পা-পি অলাক। লাগত পা-পি অইন্যাই ভান্নুয়া
বেলেইবুয়া সুদত তুবি-বত্তুন পুজর গরেত্তে, "বন ত ঘরান কুদ্দুর গোচ্চ্যচ।”
সুদত তুবিবুয়া কত্তে, ”ম-ঘরান সু-দ দুয়্যং।” উন্দি চেলে সুদত তুবিবুয়া তা
ঘরান তুলনা শেষ গোচ্চ্যে।

তারা দ্বি-বন্ধুয়্যে আ-র লাগত পা-পি অলাক। তে আ-র বিজার
গরাগোরি গল্লাক । বেলেইবো কত্তে, "বন, ত ঘরান কুদ্দুর গোচ্চ্যচ?” সুদত
তুবিবুয়া কত্তে, ”ম-ঘরান চাল ছিলাঙর ।” উন্নিচেলে সুদত তুবিবুয়া তা
ঘরানত “ছ' ফুদেইয়্যে। তে বেলেইবুয়া কত্তে, ”ম-ঘরান চাল ছিলাউর।”
উন্দিচেলে ঘরান সু-দয়্য নদে। ইন্দি সুদত তুবিবুয়া তা ঘরান সারা গোরি
বডা পারিপারাই ছ' ফুদেন্যাই 'ছ' গুন ছংফোর উয়্যন। উড়ি পারন।

তারা দ্বি-বন্ধুয়্যে তার কেল্ল্যা আ-র লাগত পা-পি অলাক। তারা
আর পুজার গরাগরি গল্লাক। ভান্নুয়া বেলেইবুয়া সুদত তুবিবুয়ারে কত্তে ,
"বন ত-অ ঘরান কুদ্দুর গল্লে?” তে সুদত তুবিবুয়া কত্তে, ”ম-অ ঘরান সারা
অইয়্যে।” তে বেলেইবুয়া কত্তে, "কেল্ল্যা মুই বেরেম্বি।” তে সুদত তুবিবুয়া
কত্তে, "ঠিগ আগেআই।”

তার কেল্লা সুদত তুবিবুয়া ভান্নুয়া বেলেইবুয়ারে ইক্কুয়া বরই গাজত
বাচ্ছ্যেই আঘে। ভান্নুয়া বেলেইবুয়া হুন্যং হুন্যং গোরি যার। তে সুদত 
তুবিবুয়া তা বন্ধুবুয়ারে দেগিন্যাই কত্তে, ”ও পুতলক উড় উড়।” তে তা
পুয়াগুন উড়ি গেলাক্কোই। তা পুয়াগুন উড়ি যেইন্যাই সুদত তুবিবুয়া
বেলেইবুয়ারে পুনান নাজেই নাজেই বরই গাচ্ছুয়াত্তুন কত্তে,
"আমার বনে লাজ পাইয়ে,

৫৩


আমার বনে লাজ পাইয়্যে।”

কই কই নাজদে তে পুনত ইক্কুয়া বরই কাদা ফুদাইয়্যে। তে
নাবিদা ইধু গেল। কত্তে,
নাবিদ ভেই সারচ,
ম-অ পুন কাদাবুয়া ছুগেই দি পারচ?”
নাবিদ্যা কয়দ্যে,

"কন আক্কল্ল্যা সুদত্ তুবি,
কন আক্কল্যা কধা কচ।
হুরন বাজে দিলে টিকটিকে,
টিটিক টিক গোরি মোরি যেবেগোই।”

সুদ তুবিবুয়াত্তুন রাগ উদি-ল। রাগ উদিন্যাই উন্দুরবুয়া ইধু
যেইয়্যে। সুদত তুবিবুয়া উন্দুরবুয়ারে কত্তে,

নাবিদ্যা সজপদরানি কামারে দি-পারচ?”
উন্দুরবুয়াত্তুন রাগ উদিন্যায় কলদে, 
"কন আকল্ল্যা সুদত তুবি,
কন আকল্প্যা কধা কচ।
নাবিত্তুয়া থ-ব তা সজপদরানি
অজলত টাঙি টাঙি।
সিয়ানি মুই কেনে লাগত পেম।”

রাগ উদিন্যাই সুদত তুবিবুয়াত্তুন বেলেইবুয়া ইধু গেল।
বেলেইবুয়ারে কত্তে,
"বেলেই ভেই, বেলেই ভেই তুই সারচ,
উন্দুরবুয়ারে মারি পারচ?
বেলেইবুয়া কলদে,
"কন আক্কল্ল্যা সুদত তুবি,
কন আক্কল্ল্যা কধা কচ। 
তে থেব চালত,
মুই থেম মাদিত,
তারে কুত্তুন লাগত পেম।”  


৫৪


সুদত তুবিবুয়াত্তুন উদিল রাগ। তে কুগুরবুয়া ইধু গেল। কুগুরবুয়ারে কত্তে,
"কুগুর ভেই, কুগুর ভেই, তুই সারচ,
তে তুই বেলেইবুয়ারে মারি পারচ?”
কুগুরবুয়া কত্তে,

"কন আক্কল্ল্যা সুদত তুবি,
কন আক্কল্ল্যা কধা কচ।
তে থেব ঘর উগুরে
মুই থেম মাদিত,
তারে কেনে লাগত পেম।”

তে সুদত তুবিবুয়া ইক্কুনু মুগরবুয়া ইধু গেল । তে কত্তে,
"মুগর ভেই সারচ,
কুগুরবুয়ারে মুগুরে পারচ?”
তে মুগুরবুয়া কত্তে,
”কন আক্কল্ল্যা সুদত তুবি,
কন আক্কল্ল্যা কধা কচ।
মরে লোইন্যাই একজনে
ন-অ মুগুরেলে মুই
আক্কে কেনে মুগুরেম।”

সুদত তুবিবুয়াত্তুন রাগ উদিন্যাই আগুনান ইধু গেল । কলদে,

"আগুন ভেই সারচ,
মুগুরবুয়ারে পুড়ি ফেলেই পারচ?
আগুনানে কলদে,
কন আক্কল্ল্যা কধা কচ।
একজনে আগুনত ন-অ দিলে
মুই গায় গায় কেনে পুড়িম।”

সুদত তুবিবুয়াত্তুন আর রাগ উদিল। তে সুদত তুবিবুয়া পানিয়ান ইধু গেল।

কলদে,
"পানি ভেই সারচ,

৫৫


আগুনানরে মারেই পারচ?”
পানিয়ানে কলদে,

"কন আক্কল্ল্যা সুদত তবি,
কন আক্কল্ল্যা কধা কচ।
একজনে মরে নিন্যাই
ন-অ দিলেগোই কিগোরি
মুই আগুনান মারেই পারিম।”

এহ্ত্তুয়া ইধু গেল । তারে কলদে,

"হেত ভেই সারচ,
পানিয়ান পিয়েই খেই পারচ?"

হেত্তুয়া কলদে,
"কন আক্কল্ল্যা সুদত তুবি,
তুই কন আক্কল্যা কধা কচ।
এতবড় সাগর কেনে
মুই পিয়েই খেই পারিম।” 

সুদত তুবিবুয়াত্তুন আর রাগ উদি-ল। তে মশাবুয়া ইধু গেল।
মশাবুয়ারে কত্তে,

"মশা ভেই সারচ,
হেত্তুয়ারে ডোগোরেই পারচ?”

তে মশাবুয়া কত্তে, "আমা বড় ভেই পুগি, তুই ইক্কিনে তা ইধু যা। তে সুদত
তুবিবুয়া পুগিবুয়া ইধু গেল । কল্লোইদে,

পুগি ভেই সারচ
হেত্তুয়ারে ডোগোরে পারচ?
তে পুগিবুয়া কত্তে,
আয় যেই আয়, 
আ কিত্ত্যাই ন-অ পাত্তং।” পুগিগুনে ঝাকগোরি গেলাক। তে
হেত্তুয়ারে বেড়েই ধরলাক। সহ্য গোরি ন-অ পারিন্যাই হেত্তুয়া কেরেঙ গোরি
ডোগোরি-ল।

তে হেত্তুয়া কত্তে, ”মুই পানিয়ান পিয়েই খেই পারিম।”
পানিয়ানে কত্তে, "মুই আগুনান মারেই পারিম ।”

৫৬


আগুনানে কত্তে, "মুই মুগরবুয়ারে পুড়ি পেলেই পারিম।”
মুগুরবুয়া কত্তে , "মুই কুগুরবুয়ারে মুগুরে পারিম ।”
কুগুরবুয়া কত্তে, "মুই বেলেইবুয়ারে কামেড়ে পারিম।”
বেলেইবুয়া কত্তে, "মুই উন্দুরবুয়ারে মারি পাড়িম।”
উন্দুরবুয়া ক্তে, "মুই নাবিদ্যা সজপদরানি কামাড়ে দি পারিম।”
নাবিদ্যা কত্ত, "আন আন ত-অ পুন কাদাবুয়া হুগেই দ্যং।”

হুগেই দিবাত্ত্যাই বানা খুড়ান বাজেই দেদে তে সুদত তুবিবুয়া মরি গে-
লগোই।

পজ্জনান থুম।

৫৭

সুচ্চ্য বুড়িরে মারা পজ্জন

সুচ্চ্য বুড়িরে মারিবাত্ত্যাই সমার বদা ধয্যে। বেগ আগে ভুল
বডাবুয়ারে উজুলত্তে, "বুড়িরে মারা যেবেনে ভেই?” তে উজুলে-ল
চেরাবুয়ারে। তা পরেন্দি কাঙারাবুয়ারে কত্তে, "বুড়িরে মারা যেবেনি ভেই।”
সে পরেন্দি কুর ঘু-য় পুজাবুয়ারে কল, "বুড়িরে মারা যেবেনি ভেই।” কুর
ঘু-অ পুজাবুয়া কত্তে, "যেম্ব ভেই।” তে মুগরবুয়ারে উজুলে-ল, "বুড়িরে
মারা যেবেনি ভেই।” মুগরবুয়ায়্য কলদে, ”যেম্ব। তে বেক্কুনরে বজেন্যাই
কলদে, "কামানি ভাগ গোরি।"

ভুল বডাবুয়ারে কলদে, "তুই অলোনছালত থেচ। বুড়ি ন-অ দেগে
পারা তে আগুন জ্বালিবাত্ত্যেই এলে ভুংগোরি ফুদি যেন্যাই চোক্কুন কান গোরি দিচ।

চেরাবুয়ারের কলদে, "তুই কবগত থেছ। অলোনছালত্তুন চোক্কুন  
ধবাত্তোইদ্যাই গেলে যেক্কে চালত কবগত ধরিব্য সেক্কে কামারেচ।”

তে কাঙারাবুয়ারের কলদে, "তুই চারিবুয়া তলাত থেচ্চ্যোই । যেক্কে
চারি তলাত্‌ পানি তোগেবগোই, সেক্কে তুই বুড়ি আত্তানত কামড় দিচ।”

সুচ্চ আ-র ঘুম-অ পুজাবুয়ারে কলদে, "তুই সাঙু দুয়ারত থেচ্চ্যোই।
যেক্কে বুড়ি বারে ধে-ব, সেকেনে তরে উরি-ব। তে বুড়ি বিজিদি যেইন্যাই
আজার খেই গোজ্জ্যে পুড়ি-ব।”

তে সুচ্চ মুগরবুয়ারে কত্তে , "তুইয়্য সাঙু দুয়ারত থেচ্‌। বুড়ি যেক্কে
ঘুয়্য পুজাবুয়া উরিন্যাই আজার খে-ব, সেক্কেনে তুই মু-অর দিচ্‌। এক্কুয়ারে
মারেই ফেলেচ।”

রেদ অ-ল। বুড়ি ঘুমত পোজ্জ্যে। সুচ্চ্য কাম ভাগ গোরি দিন্যাই যা
জাগাত্‌ তারে বোজেই দিল। তে সুচ্চ্য বুড়িরে ভিন্দা ধয্যে। তে বুড়ি কত্তে,
"ও এজ্জ্যা মর কি অইয়্যেদে। ন-অ পারিবুয়া, বানা চিগুত্-চাগাত্‌ গরেত্তে।
কিয়ে কামাত্তন ম-অ কিয়ানত। এক্কেনা চেরাক্কুয়া অলোনছালত যেইন্যাই
ধরাংগোই।”

৫৮

তে অলোনছালত গেল। আগুনান ফুন দেল্ল্যই। ফুন দিন্যাই ভুল
বডাবুয়া ফুং গোরি ফুদি হেইন্যাই বুড়ি চোক্কুনত পল্লগোই। চোগত
পোরিন্যাই বুড়ি ন-অ দেগের । কত্তে , "ও হদা! ন-অ পারিবুয়াদে।”

তে বুড়ি কপ্পানত ধরিন্যাই যাল্লোই। কপ্পান ধরি যাদেগোই বুড়ি
আ-র চেরাবুয়াত্তুন কামড় খেলগোই। চেরা কামড় খেইন্যাই হদা-মা গোরি
গোরি চারিবুয়া ইধু যেইন্যাই চোক্কুন ধল্লোই। চোকুন ধদে আ-র কাঙারাবুয়া
কামড় খে-ল। কাঙাড়াবুয়া কামড় খেইন্যাই ওমাদু-হদা গোরি গোরি যাদে
যাদে বুড়ি কত্তে, "এচ্চ্যা মর কি অইয়্যেদে। ন-অ পারিমবে, ইত্তুনয়্য ধা
পেরিবুয়া৷”

ধা পোরিব কোইন্যাই বুড়ি ধাদে তে সাঙ দোয়ারানত্‌ কুড়া ঘু-অ
পুজাবুয়া উড়িন্যাই বিজিদি যেইন্যাই বুড়ি আজার খেইয়্যে। এক্কুবারে চন্দুল
অইয়্যে। মুগরবুয়া সেই সুযোগত পুদুং পুদুং গোরি কাঙেল চেই চেই মুগর
দিন্যাই বুড়িরে মারেই ফেলে-ল। তে মুগরবুয়া বুড়িরে মারে ফেলে কালাই
তা সাঙ্গ-পাঙ্গগুনরে ডাগি-ল। কত্তে , "ভেইলক এয এয বুড়িরে মারেই
ফেল্লং।”

তে বেক্কুনে এলাক। এইন্যাই সুচ্চ্য কলদে, বুড়িরে বেক্কুনে
মুদিয়্য ।"তে সুচ্য আলত্ত্যে মুদি দিল। সুচ্চ্য মুদিন্যাই নলাসং পানি উদিল। তে ভুল
ভুল বডাবুয়া মুদি-ল। তা মুদানা পালবুয়াত পানি আহধুসং উদিল। 
তে চেরাবুয়া মুদি-ল ৷ তে রানসং পানি উ-দিল। তা পরেন্দি কাঙারাবুয়া মুদিল।
দে তে ফারসং পানি উদি-ল। কুর-ঘুঅ পুজাবুয়া মুদিন্যায় বুকসং পানি
উদি-ল। মুগরবুয়া মুদিন্যাই তদাসং পানি উদি-ল। বেক্কুনে মুদিফুরেন্যাই
তদাসং পানি উদি-ল। তে বেক্কুনে ধরাধয্যাগোরি বুড়ি মরাবুয়া পানিত
ফেলেই দিলাক। তে বুড়ি মরাবুয়া পানিলগে ভাজি গেল । বেক্কুনে যা ঘরত
তে গেলাক।

পজ্জনান থুম অল 

৫৯

সোঙজ্যা বুলি ও শর্গ মারা পজ্জন

এত্তে এক রাণীমিলা। তার সাত্তুয়া পুয়া। দিনমাগানে সে রাণী
মিলাবুয়া তা সাত্তুয়া পুয়ারে শড়গ ঘু আনি দে। শড়গ ঘু-অ তোন খাবায়।
তা পুয়াগুনে পুজর গরন্দে, "মা ইয়ান কি তোন?” তারা মাবুয়া কয়দে,
"শড়গ ঘু।” সাত ভেইয়্যে কন্দে, ”শড়গ ঘু এদক সুয়াদ। তে শড়গবুয়া
কদক সুয়াদ অ-ব? সালেন মা আমি শড়গ মারা যেবং।”

তে সাত ভেইয়্যে সাত বুগি দারবুয়া আনি দিলাক্কই। সাত ভেইয়্যে
সাত বুগি পাদা আনি দিলাক্কই। সাত ভেইয়্যে সাত কুম পানি আনি
দিলাক্কই ৷ সাত ভেইয়্যে ধান বানিন্যাই চোল গোরি দিলাক্কই ৷ সাত ভেইয়্যে
উদানান কাজেই দিলাক। তে কলাক, ”মা, আমি এবার শড়গ মারা যেবং।
আমারে ভাত রানি দিচ।”

ভাত রানা অ-ল। সাত ভেইয়্যে ভাত খেলাক। শড়গ মারা যেবার
আগেন্দি তারা মাবুয়ারে কলাক, "মা, দারবুয়া তারা সজ অলে কানিচ।
পাদাততারা সজ অলে কানিচ। পানি কুম্মত নাজনি পুগ পলে কানিচ। উদন
কাজর অলে কানিচ।” সাত ভেইয়্যে তারা মাবুয়ারে এই কধানি কোইন্যাই
শড়গ মারা যা ধল্লাক।

পথ ধরি যাদে যাদে ধ-অ কাবিয়াবুয়ারে লাগত পিয়ন। সাত
ভেইয়্যে কলাক্কে, ”ধ-অ কাবিয়া ভাইরে ভাই, শড়গ মারা পথ কুন্দি যায়?”
ধ-অ কাবিয়াবুয়া কলদে, তুমি-দ শড়গ মারা যর, ম-অ ধবুয়া এক্কেনা
মুচ্ছ্যে দি-জনা।” কদে কদে তে সাত ভেইয়্যে মুচ্ছে দিই গেলাক। কিন্তু ধ-
অবুয়া মুচ্ছায় ন-অ যায়। তে সাত ভেইয়্যে যাদেগোই ধ-অ কাবিয়াবুয়া
কত্তে , "শড়গ'বুয়া মারি পাল্লে, মরে একদমা শড়গ হেরা দি-যেইয়্য।” ধ-অ
কাবিয়াবুয়া শড়গ'বুয়া পত্থান ইন্দিয়্যা গোরি দেগেই দিল ।

যাদে যাদে বাড়া বান্যা লাগত্‌ পেলাকই। বাড়া বানিয়াবুরে কলাক্কে,
"বাড়া বানিয়া ভাইরে ভাই, শড়গ মারা পথ কুন্দি যায়?  আমারে এক্কা দেগে
দেনা।” বাড়া বানিয়াবুয়া কত্তে, “তুমিদ শড়গ মারা যর, ম-অ ধানুন এক্কা
বানি দিজনা।” তে সাত ভেইয়্যে ঢেঙিবুয়া তুলিবাত্ত্যাই চেলাকে, তুলিয়্য ন-

৬০

পাল্লাক । তে বাড়া বানিয়াবুয়া তারারে দেঘেই দিলদে, "ইন্দিয়্যা শড়গ'বুয়া
পত্থান, মারি পাল্লে এত্তে মরে এক দমা হেরা দি-যেইয়্যে।” 

দেঘে দিয়্যা পথ ধোরি যাদে যাদে এক্কুয়া ন-অ টানিয়া লাগত
পেলাক্কোই। তে, তারে কলাক্কে, ”ন-অ টানিয়া ভাইরে ভাই, শড়গ মারা পথ
কুন্দি যাই?” ন-অ টানিয়াবুয়া কলদে, "ইন্দিয়্যা, য-অ, শড়গ মারি পাল্লে
মরে একদমা হেরা দিযেইয়্য।”

আর যাদে যাদে লাগত পেলাক্কই কেরেট টানিয়াবুয়ারে ৷ সাত
ভেইয়্যে তারে কলাকে, ”কেরেট টানিয়া ভাইরে ভাই, শড়গ মারা পথ কুন্দি
যাই?” তেয়্য দেঘেই দি-লদে, "ইন্দিয়্যা, য-অ, শড়গ মারি পাল্লে মরে
একদমা হেরা দিই যেইয়্য।”

তে সিয়ত্তুন যাদে যাদে যিদু লুংঙ্যন-নোই, সিধু দিঙি কিলার ব-অ
নেই, কবাপুত্রর র-অ নেই। তে সাত ভেইয়্যে তেম্মাং গোরিলাক। তে
একজনে গাজ মাদাত্‌ উদিন্যায় চেরকিত্যা রিনি চে-ল। রিনি চেইন্যাই রিপ
রিপ গুরি ঘ-র চাল দেখি-ল। সে ঘরানত্তুন একা একা ধুম উদের। ঘরান আ
ধুমগান উদিচ গোরি গেলাক। উদিচ গোরি যেইয়্যা ঘরানত লুঙিলাক্কোই।
লুঙিন্যাই সে ঘরান ইক্কুয়া বুড় মিলা দেখিলাক্কোই। চুলান ধুপ, চোক্ষুনত্তুন
লেবর গলের, কানেন্দি পুজ গলের, নাগেন্দি শিগোন গলের। 

তে সিয়ত লুঙিন্যাই সাত ভেইয়্যে বুড়িত্তুন পুজর গত্তন্দে, " ও নানু, 
ত-অ ইধু, ত-অ সমারে আমি থেই পারিবংনি?” বুড় মিলাবুয়া সাত
ভেইয়্যে কলদে , "থেই পারিবা, থেই পারিবা।” তে সাত ভেইয়্যে সিয়্যত্‌
থেলাক? বুড়ি ভাত রানি দিল। ভাত খেলাক। ঘুম গেলাক। সাত ভেইয়্যে
যেক্কে ঘুম যেইয়্যন, তারা যে খর্গআন শড়গ'বুয়া মারিবাত্ত্যাই নেবেয়্যন, বুড়ি
সাত ভেইয়্যে ঘুম যাদন্দে লক্ষেনে জুচ গোরি তারা খড়গআন তা জিলান্দই
লিয়েই দিল।

রাদা কুরবুয়া ডাক কারেত্তে পত্থ্যা, "কক্করে কক, বুড়ি ভিলে সাতভেইয়্যে খড়গআন 
লিয়েই দিদে জক্করে জক, শড়গবুয়া মারি ন-অ পারিবাক্কই জক্করে জক। তারারে 
শড়গবুয়া খেব।" বুড়ি কত্তে, "ও মরন কুরবুয়া! কক্কে খড়গআন লিয়েই দ্যংগে? বেন্যা অলে তরে কাবিম।"

৬১

বেন্যা পহর অ-ল। বুড়ি ভাত রানি দিল। কুরবুয়া বুড়ি কাবি দিল।
রানি দিল। সাত ভেইয়্যে কুর হেরালোই ভাত খেলাক। তে বুড়ি সাত
ভেইয়্যরে কত্তে "শড়গবুয়া মারি পাল্লে মরে একদমা হেরা দি-যেইয়্য।"
বুড়ি ঘরত্তুন সাত ভেইয়্যে শড়গ মারা গেলাক্কই।

তে যাদে যাদে শড়গ'বুয়া কুড়ে লুঙিলাক্কই। লুঙিন্যাই শড়গবুয়ারে
লাগত পেলাক্কই । শড়গ'বুয়া সাত ভেইয়্যরে দেঘিন্যাই এক নিশ্বাসে সাত
ভেইয়্যরে গিলি খেইয়্যেগোই। শড়গবুয়া সাত বেইয়্যরে খেইন্যাই তারা
দেরী অদন। দেঘা নেই, ঘরত ফিরি ন-অ যাদন। উন্দি তারা মাবুয়ার
উদোন কাজর অইয়্যে, পাদাত তারাবুয়া সজ অইয়্যে, দারবুয়া বোনাবুয়া
সজ অইয়্যে, পানি কুম্মত নাজনি পুগ পজ্জ্যন। সাত ভেইয়্য মাবুয়া উদোনান
কানি কানি কাজাল্লোই।

উদোন কাজাদে ইক্কুয়া সুপারী পেইয়্যে। সেই সুপারীবুয়া সাত ভেইয়্য মাবুয়া
নেইবুয়্যত গুজেই লইয়্যে। নেইবুয়্যত্‌ গুজেই লোইন্যাই সাত
ভেইয়্য মাবুয়ার পেদত্‌ ইক্কুয়া পুঅ অইয়ে। সেই পুয়াবুয়া নাঙ (গুয়া চিল্যা)
গোঙজ্যা । গোঙজ্যা পেগ মারা যায়। পেক মারা গেলে পেক্কুনে কন্দে, "ছি:
ছি: তুইনে আমারে মাত্তে! ত-অ ভেই সাত ভেইয়্যনুরে শড়গবুয়া খেইখাই
রোইয়্যে। তুইনে আমারে মাত্তে!” সে কধাগান তেগুচ্যা পেক্কুনে কন্‌।

তে, গোঙজ্যা একদিন্যা তাম্মাত্তুন পুজর গোচ্চ্যাগি। কত্তে, "মা,
মত্তুন ভেই বোন আঘননে নেই।” তাম্মা গোঙজ্যারে কোইয়্যেদে, “তত্তুন
সাত ভেই এলাক। সিগুনরে দিনমাগানে শড়গ ঘু রানি দোংগি। সুয়াদ
পেইন্যাই পুজর গরন্দে, "মা ইয়ানি কি? মুই ত-অ ভেইবুনরে কঙ্গে, 'শড়গ
ঘু। তারা কন্দে, 'শড়গ ঘুয়ান এদক সুয়াদ, তা হেরাগান কত্তমান সুয়াদ অ-
ব? তে তারা ভেলে শড়গবুয়ারে মারা যেবাক। তে সাত ভেইয়্যে সাত কুম
পানি আনি দিলাক্কই, সাত ভেইয়্যে উদোনান কাজেই দিলাক, সাত
ভেইয়্যে ধান বানিন্যাই চোল গোরি দিলাক। সাত ভেইয়্যে বেক্কানি গুচ্ছেই
দি-গেলাক।”

"শড়গ মারা যাদে সাত ভেইয়্যে আর কোই গেলাক্কে, 'মা, পানি
কুম্মত নাজনি পুক পল্লে কানিচ, দারবুয়া বুগিবুয়া সজ অলে কানিচ, পাদাত

৬২

তারাবুয়া চিদা অলে কানিচ, উদোনান কাজর অলে ন-কানিচ।' সাত
ভেইয়্যে মরে এই কদানি কোই যিয়্যন।” গোঙজ্যারে তাম্মা এই কদানি
শুনে-ল। 

গোঙজ্যায় তা সাত ভেইয়্য দুক্যাগোরি পানি এক কুম, দারবুয়া এক
বুগি, পাদা এক তারা আনি দি-যেইয়ে। উদোনান ধুয়া গোরি চুরি দি-
যেইয়্যে। ধান বানিন্যাই চোল গোরি দিযেইয়্যে। তাম্মারে বেক গুজগাজ .
গোরি দিযেইয়্যে।

যাদে যাদে গোঙজ্যাবুলি ধ-কাবিয়্যাবুরে লাগত্‌ পে-ল। তারে কত্তে,
"ধ- কারিয়া ভাইরে ভাই, শড়গ মারা পথ কুন্দি যাই? মরে এক্কা দেঘেই
দেনা ।” তে ধ-কাবিয়াবুয়া তা ধ-বুয়া মুচ্চে দিবাত্তাই কল। গোঙজ্যা
এক্কাগোরি তাগল বাজেই দিন্যাই ধ-বুরা মুচ্চ্যা গেল। ধ-কাবিরাবুরা তারে
কলদে, "তুই শড়গ'বুয়া মারি পারিবে। মরে এক দমা হেরা দি যেচ।
ইন্দিয়্যা গোরি পত্থান দেগে দিল ।”

তে সিত্তুন গোঙজ্যাবুলি গে-লগোই। যাদে যাদে বারা বানিরাবুয়ারে
লাগত্‌ পে-ল। বারা বানিয়াবুরে কত্তে , "বারা বানিয়া ভাইরে ভাই, শড়গ
মারা পথ কুন্দি যাই? মরে একা দেগেই দেনা ।” বারা বানিয়াবুয়া গোঙজ্যারে
কলদে, "আগে ধানুন বানি দিযা। গোঙজ্যা ঠেঙান ঢেঙিবুয়াত্‌ বাজেই
দিমত্তনি ধানুন কাক্কেনে নিঘোজ অইয়্যন। সমারে সমারে ঢেঙবুয়্য   ভাঙি
যেইয়্যে। বারা বানিয়্যাবুয়া কলদে, "তুই শড়গ'বুয়া মারি পারিবে । এত্তে
মরে এক দমা হেরা দি-যেচ।” তে গোঙাজ্যাবুলি পত্থান দেগেই দিল।
গোঙজ্যা সিন্দি গে-লগোই।

যাদে যাদে ন-অ টানিয়্যাবুরে লাগত পে-লগোই । তারে দেগিন্যাই
গোঙজ্যা কত্তে, ”ন-অ টানিয়া ভাইরে ভাই, শড়গ মারা পথ কুন্দি যাই? মরে
একা দেগেই দেনা ।” ন-অ টানিয়াবুয়া গোঙজ্যারে কত্তে, ”ন-আন একা
গোরি টানি দিযানা।” তে গোঙজ্যা বুলি ন-আন ধজ্জেয়্য ঝুরুত গোরি
পোজ্জেগি। তে সিয়ান দেগিন্যাই ন-অ টানিয়্যাবুয়া কত্তে, "তুই শড়গ'বুয়া
মারি পারিবেগোই। ইন্দি গোরি যা। ফিন্তে ছলাৎ মরে এক দমা হেরা
দিযেচ।” তে গোঙজ্যা সিত্তুন গে-লগোই। .

৬৩

যাদে যাদে আ-র কেরেট টানিয়াবুরে লাগত্‌ পে-লগোই। গোঙজ্যা
কেরেট টানিয়্যাবুরে কত্তে , "কেরেট টানিয়্যা ভাইরে ভাই, শড়গ মারা পথ
কুন্দি যাই? মরে এক্কা দেগেই দেনা।” তে কেরেট টানিয়্যাবুয়া তারে কত্তে ,
"তুই-দ শড়গ মারা যর, ম-অ কেরেত্তুয়া এক্কা গোরি টানি দি-যানা।” তে
গোঙজ্যা কেরেত্তুয়া এক্কা গোরি ধরিনেই ঝুরুত গোরি পোজ্জ্যেগি। কেরেট
টানিয়্যাবুয়া গোঙজ্যারে কয়দে, "তুই শড়গ'বুয়া মারি পারিবে ।” তে পত্থান
দেঘেই দিল। কত্তে , "ইন্দি গোরি যা। ফিত্তে ছলাৎ মরে এক দমা হেরা
দিযেচ।” তে সিত্তুন গোঙজ্যাবুলি গে-লগোই।

যাদে যাদে টিঙি কিলা ব'নেই, কবা পুত্র র'নেই সে জাগাত লুঙি-
লগোই। নির্জন জাগাত লুঙিন্যাই গাজ মাদাত উদিলগোই। গাজ মাদাত্তুন
এক্কা এক্কা গোরি ঘ-র চাল দেঘে, ধুমাত্তেয়্য দেঘে। এ সিয়্যান উদিচ গোরি
গে-ল। তে সে ঘরানত্‌ লঙি-লগোই। ঘরানত ইক্কুয়া বুড় মিলা দেঘিল। সে
বুড় মিলাবুয়ার নাগেন্দি সিগোন গলের, কানেন্দি পুজ গলের, চোগেন্দি
লেবর গলের। তারে নানু নানু গোরি ডাগি-লগোই । কলদে, "মুই ত সমারে
থেই পারিম-নি?” বুড়ি গোঙজ্যারে থেই পারিবে কল।

বুড়ি তারে ভাত রানি দিল। গোঙজ্যা ভাত খে-ল। রেদত্‌ বুড়ি
ঘরত ঘুম গেল। গোঙজ্যা রেদত ঘুম ন-অ যেইন্যাই রোইয়্যে। ঘুম ছলনা
ধরি রোইয়্যে। রেদত্‌ গভীর অইন্যাই বুড়ি ঘুমত্তুন উত্তে। গোঙজ্যার
খড়গ'য়ান লিয়েই দিবাত্ত্যাই হগর হগর গোরি এযা ধোজ্জ্যে। গোঙজ্যা
বুড়িত্তুন পুজর গরেত্তে, "নানু নানু, কি তগর?” বুড়ি কলদে, "দাবাবুয়া
তগাঙর।” গোঙজ্যা ধর গোরি বুড়িরে দাবাবুয়া দিয়ে।

বুড়ি দাবাবুয়া পেইন্যাই একছলা অলর গোরি রইয়্যে। কানক্ষণ
থেইন্যাই বুড়ি আর উত্তে। গোঙজ্যা বুড়িত্তুন আর পুজর গরের, "নানু নানু
কি তগর?” বুড়ি কয়দে, "ধুন্দ অগোইবুয়া তগাঙর ।” গোঙজ্যা ধুন্দ
অগোইবুয়া ধর গোরি বাবেই দিয়ে। তারপর আর কানক্ষণ বাদে বুড়ি হগর
হগর গরের। গোঙজ্যা বুড়িত্তুন আর পুজর গরের, "নানু নাউ, কি তাগর?" 
বুড়ি কত্তে , ”সুবরী গুলুক তগাঙর।” গোউজ্যা সুবরী গুলুক্ক আর বুড়িরে ধর
গোরি বাবেই দিয়ে ।

৬৪

বুড়ি অলর অইয়্যে। তে আর হগর হগর গোরি উত্তে। গোঙজ্যা আর বুড়িত্তুন পুজর
গল্ল, "নানু নানু, কি তগর?" বুড়ি কয়দ্যে, "পানি কুত্তিবুয়া তগাঙর।" গোঙজ্যা
গোঙজ্যা পানি কুত্তিবুয়া বুড়িরে ধর গোরি দিয়ে। তে
কুরবুয়া ডাক কারের । কুরবুয়া কত্তে, ”কক্করে কক, সাত ভেইয়্যা ডাগির আ
গোঙজ্যার খরগআন বুড়ি লিয়েই দিবাত্ত্যাই চেইয়্যেদে-রে জক, লিয়েই ন-অ
পারেদে জক।” বুড়ি কত্তে, ”ও লুক্ক্যা কুরবুয়া! কক্কে লিয়েই দিবাত্ত্যাই
চিয়ঙ্গে?" কত্তে, "ধুন্দ খেবাত্ত্যাই উত্তৎ, সুবরী খেবাত্ত্যাই উত্তং, পানি
খেবাত্ত্যাই উত্তং। তে তুই কিত্ত্যাই সিয়ান কত্তে? তরে বেন্যা পহর অলে
কাবিম।"

বেন্যা পহর অইন্যাই কুরবুয়ারে কাপ্পে ৷ গোঙজ্যারে কুর হেরালোই
ভাত দিয়ে। ভাত খাবেন্যাই কলদে, ”নাদিন, তুই শড়গবুয়ারে মারি
পারিবে । যা, ইন্দিয়্যা।'  পত্থান কই দেঘেই দিল । তে কলদে, "ফিত্তে ছলাত্‌
মরে এক দমা হেরা দিযেচ।” গোঙজ্যা (গুয়চিল্ল্যা) বুড়ি ঘরত্তুন গে-লগোই।

তে যাদে যাদে শড়গ'বুয়ারে লাগত পে-লগোই। দেগেত্তে শড়গ'বুয়া
ঘুম যার । গোঙাজ্যা শড়গ'বুয়ারে জাগার । "ও শড়গ, ও শড়গ। ত' বা
নিগেলেবে, না ম-অ বা নিগেলেম?” শড়গবুয়া জাগিল। গোঙাজ্যা
শড়গবুয়ারে খড়-গয়ান্দোই কাবি-ল। শড়গ'বুয়ারে কাবিন্যাই পেত্তুয়া ফারি-
ল। পেত্তুয়া ভিদিরে সাত্তুয়া কেল্ল্যা আঙুল পে-ল। সে সাত্তুয়া কেল্লা আঙুল
পেইন্যাই গোঙাজ্যা চন্দন গাছ কুড়েইয়্যে ৷ তে কেল্ল্যা আঙুলুনরে চন্দন পানি
ইজি দিন্যাই দ্বিয়ান বিজোনদোই বিজি দিয়ে। তে সাত ভেইয়্যে জেই
উদিলাক।

তারা কদন্দে, ”ইক্কে তে ঘুমত্তুন জাগিলংগে ।” গোঙাজ্যা তারা কধা
শুনিন্যাই কত্তে, ”অ-অয়, ইক্কিনে মুই তোমারে জেই তুলিলুংগে ।” গোঙাজ্যা
সাত ভেই-ডাগিরে কত্তে, "তুমি দোগা কাবগোই, বেত ফিরি।” দোগা
কাবিলাক্কোই। তে বেত ফিরিলাক। আট্ট্য ভেইয়্যে আট্ট্য ভার হারাং
বুনিলাক। শড়গ'বুয়ারে কাবিন্যাই হেরাআনি কুত্তন। তে হেরাগানি হারাউত
ভোরেইলাক। আট্ট্য ভার ভোরেইয়্যন। তে তারা এত্তন।

বুড়িরে এত্তে একদমা হেরা দ্যুন। হেরা দমাবুয়া ভরে দিন্যাই বুড়ি
ঘরান ভাঙি পোজ্জ্যে। বুড়ি ঘরানত্তুন এত্তে এত্তে কেরেট টানিয়াবুয়া ইধু

৬৫


লুঙিলাক্কই। তারে দ্যুন একদমা হেরা । আর এত্তে এত্তে ন-অ টানিয়াবুয়ারে
লাগত পেলাক। তারে দ্যুন একদমা হেরা । আর এত্তে এত্তে বারা বানিয়াবুরে
লাগত পেলাক। তারে দিলাক শড়গ হেরা একদমা । বারা বানিয়্যাত্তুন এত্তে
এত্তে ধ-অ কাবিয়ারুয়ারে লাগত পেলাক। তারে ধিলাক শড়গ হেরা
একদমা।

সে ধ-অ কাবিয়্যাত্তুন এত্তে এত্তে ঘরত লুঙিলাক্কি। ঘরত লুঙিন্যাই
তারা মাবুয়া তারারে দেঘিন্যাই খুশী অইয়্যে। তারা মাবুয়া তারারে ভাত
রানি দিল। শড়গ হেরা শিগি দিল। ভাজা গোরি দিল। তেল, মরিচ দিন্যাই
রানি দিল। শড়গ হেরালোই তারা নয় জনে সমারে ভাত খেলাক।

বেক্কুনে ভাত খেইন্যাই গোঙাজ্যা বেড়াল্লোই। বাকী সাত ভেইয়্যে
শুল্লুকত বলাক। কন্দে, "গোঙাজ্যা সমারে বলেন্দি ন-অ জিনি যগন,
কেয়ান্যা গোরি তারে মারেই ফেলেবং?” একজনে কনে, "ইয়া গোরি,
কেল্ল্যা ছড়া ইজিবংগোই। তে গোঙাজ্যারে ছড়া ইজিবং কবং।” তে বেল্ল্যা
গোঙাজ্যা ঘরত এচ্চ্যে। সাত ভেইয়্যে গোঙাজ্যারে কলাক, ”গোঙাজ্যা,
কেল্ল্যা ছড়া ইজিবংগোই।” গোঙাজ্যা কল ঠিগ আঘে ইজিবংগোই ।

তারকেল্ল্যা পহর অ-ল। ছড়া ইজা গেলাক। গোঙীজ্যারে ছড়া ইজা
নিলাক। ছড়াত লুঙিলাক্কই। গোঙাজ্যারে কলাক, ”গোঙাজ্যা, তুই দিরান
চেগে থাক ছড়ান। আমি ছড়ান গোধা দি।” গোধা দেদে সাত ভেইয়্যে
গধাগান গোঙাজ্যাত্তুন অজল অইয়ে। গোধাগান পানি ভরি-ল। গধাগান
পানি ভোরিন্যাই ফারি দিলাক। ফারি দিন্যাই গোঙাজ্যা গোধাত তলে
অইয়্যে। গোঙাজ্যা গধা তলেত্তুন ভুরুত গোরি উদিন্যাই গাদি গাদাই ঘরত্‌
যেইয়্যে। বেক্কুনে ঘরত এইন্যাই ভাত খেলাক। ভাত খেইন্যাই গোঙাজ্যা
আ-র বেড়াল্লোই।

তে আ-র সাত ভেইয়্যে শুল্লুকত বলাক। কিঙিরি তারে মারেই
ফেলা যায়। তে একজনে কল ইয়া গোরি, ”আমা গর্জন গাচ্ছুয়া
গোজ্জেবংগোই। তে তারে কানা পাদি থেবাত্ত্যা কবং। আমি গাচ্ছুয়া
কাবিবং। কেল্লা গাচ্ছুয়া গোচ্ছাদে তে কানা পাদি থেব।”

৬৬

বেল্ল্যা গোঙাজ্যা ঘরত লুঙিন্যাই তারে কলাক, "কেল্ল্যা আমা গর্জন
গাচ্ছুয়া গোজ্জেবংগোই। তুই কন কিত্ত্যাত ন-অ যেচ।” তে পহর অ-ল।
গাছ গোজ্যা গেলাক। গাচ্ছুয়া গোড়াত লুঙিলাক্কই। তে সাত ভেইয়্যে
গোঙাজ্যারে কদন্দে, "গোঙাজ্যা, তুই কানা পাদি থাক, আমি গাচ্ছুয়া
গোজ্জেই।” গোঙাজ্যা কানা পাদি র-ল। সাত ভেইয়্যে টংটাং গোরি গাচ্ছুয়া
গোজ্যে দিলাক। তে গাচ্ছুয়া গোঙাজ্যা কানাত পোরি-ল। গোঙাজ্যা গাচ্ছুয়া
কানাত গোরি নিন্যাই এক্কুবারে ফেলে দিগোই। তে এক্কুছলাই ঘরত
যিয়্যেগোই।

ঘরত যেইন্যাই তার মারে কত্তে, "মা মা, তুই ঘরত থেচ, মুই ন-অ
পারিম আর । ভাত দে মরে ভাত খাং।” ভাত খেইখায় তাম্মারে সালাম গল্ল ৷
সালাম গত্তে তাম্মারে কত্তে, "মুই ঘরত থেই ন-অ পারিম আর । পরশু মরে
মাদি ঝাবে দিলাক, কেল্ল্যা মরে গাছ ঝাবেই দিলাক।”

তে গোঙাজ্যা যাল্লোই ৷ যাদে যাদে দেঘিলগোই এক্কুয়া মানুষ চিমিত্‌
গাছ মাদালই দাদ ভিন্দার। গোঙজ্যা দাদ ভিন্দাত্তে দেঘিন্যাই কত্তে, ”ইবা
না বীর ।” সিবা কত্তে , ”মুই কি বীর? সাত ভেইয়্যাডাগির গোঙাজ্যা না
বীর ।” তে গোঙাজ্যা কত্তে , "মুই দে গোঙজ্যা।” উতে কত্তে, ”ভেই, তে
তুই কুধু যর?” গোঙাজ্যা কত্তে, "মুই কাত্তোনত যাঙর।” তে উতে কত্তে,
"ভেই, সালে মুইয়্য যেম ত-অ লগে কাত্তোনত।” গোঙাজ্যা উতারে আয়
গোরি ডাগি-ল। দ্বিজনে সমারে যাদন্দোই ।

তারা যাদে যাদে দেঘিলাক্কে আ-র ইক্কুয়া মানুষ । তা পুনত সাত্তান
ঘর বানি এমুরত্তুন উমুরত লোই বেড়ার। তে গোঙাজ্যা কত্তে, ”ইবানা
বীর।” সিবা কত্তে, "মুই কি বীর? সাত ভেইয়্যা দাগির গোঙাজ্যা না বীর ।”
গোঙাজ্যা কত্তে, "মুই দেইয়্যা গোঙাজ্যা।” উতে কত্তে, "কুধু যর?”
গোঙাজ্যা কত্তে, ”কাত্তনত।” উতে কত্তে, "ভেই মুইয়্য যেম কাত্তনত।”
গোঙাজ্যা কত্তে, ”আয়।” গোঙাজ্যা সুদ্দ তিনজনে যা ধল্লাক।

যাদে যাদে আর ইক্কুয়া লাগত পেলাক্কইদে সাত বিয়োঙ্যা ন-অলোই
দামানা বিজেই সাগর ইজেত্তে। তে গোঙাজ্যা তারে দেঘিন্যাই কত্তে, ”ইবানা
বীর ।” সিবাই কত্তে, ”মুই কি বীর, সাত ভেইয়্যা দাগির গোঙজ্যা না
বীর” গোঙাজ্যা কত্তে, ”মুইদে সেই গোঙজ্যা।” তে উদিন্যাই কত্তে, ”কুধু

৬৭

যর ভেই?” গোঙাজ্যা কত্তে, "কাত্তনত।” সিবায়্য কত্তে, ”ভেই মুইয়্যদে
যেম্বে।” গোঙাজ্যা কত্তে, "সালেন আয়।” সিয়ত্তুন চেরজনে যাদন্দই।

যাদে যাদে আ-র ইক্কুয়া দেঘিলাক্কে সাত্তুয়া হেত্তোই বজ্জি বার।
গোঙজ্যা কত্তে, "ইবানা বীর।” তে কত্তে, ”মুই কি বীর, সাত ভেইয়্যা
দাগির গোঙাজ্যা না বীর ।” গোঙাজ্যা কত্তে, ”মুইদে সেই গোঙাজ্যা ।” উতে
কত্তে, "কুধু যর ভেই?” গোঙাজ্যা কত্তে, ”কাত্তনত।” উতে কত্তে, "মুইয়্য
যেমবে ভেই।” গোঙাজ্যা কল, "আয় গেলে।” সিয়ত্তুন পাঁচ জনে যাদন।

যাদে যাদে তারা সমারে ইক্কুয়া পাধা ছাগল দোগরি দোগরি যার।
তে রিজাবত্‌ লুঙিলাক্কই। রিজাবত্‌ লুঙিন্যাই থেবার পেকবাজা বানিলাক।
পেকবাজা বানি ফুরেন্যাই ছাগল্লুয়া বানিলাক, তে ভাত রানিলাক। ভাত
খেইন্যাই ঘুম গেলাক। পহর অইন্যাই ঘুমত্তুন উদিলাক। তে ভাত
রানিলাক। ভাত খেলাক। ভাত খেইন্যাই বাশ কাবা আ গাছ কাবা যেবার
ছল্লা গোরিলাক।

পল্ল্যা চিমিতগাছ মাদালোই দাত ভিন্দাত্তে সিবারে ভাত রানিবাত্ত্যাই
ফেলে গেলাক। বাকী চের জনে ঝাড়ত্‌ কাত্তনত গেলাক। তারায় পিঠ দ্য-ন
ছাগল্লুয়া রেক্ষস রূপ ধরি মানুষসুয়া বুক্কুয়া চিড়ি খেইকখাই আর ছাগল রূপ 
ধল্ল। উতারা কাত্তনত্তুন ফিরিন্যাই ঘরত ফেলে যিয়ন্দে মানুষসুয়ারে ন-অ
পেলাক্কি। তারে কদন্দে, ”মানুষসুয়া মোক ইরি ন-অ পারিবুয়া তে কিত্ত্যাই
কাত্তোনত এচ্ছে।”

তারা আর বেল্ল্যা ভাত রানিরানাই ভাত খেইন্যাই ঘুমত পল্লাক।
ঘুমত্‌ পড়িন্যাই ঘুম গেলাক। বেন্যা পহর অ-ল। তে উদিলাক। আর
কাত্তোনত যেবাত্ত্যাই ভাত খেলাক। ভাত খেইন্যাই যাদে আ-র মোন ঘর
পুনত বান্যাবুয়ারে ভাত রানা ফেলেই গেলাক । তারা কাত্তোনত গেলাক্কোই।
এ ভিদিরে আ-র ছাগল্লুয়া রেক্ষস রূপ ধরিন্যাই মানুষসুয়ারে বুক্ক ফাড়ি খেই
ফেল্ল্যে। কাত্তোন মানুষসুন ঘরত লুঙন্দি। চান্দে ভাতয়্য নেই, মানুষসুয়্য
নেই। তে তারা আ-র কদন্দে, ”এধক মোক ইরি ন-পারিবুয়া কিত্ত্যাই কাত্তোনত্‌
এযানা”

৬৮

তারা তিনজনে বেল্ল্যা ভাত রানিলাক, খেলাক। ঘুম গেলাক। তে
পহর অ-ল। উদিলাক। ভাত রানিলাক। ভাত খেলাক। আর ছল্লা গোরিন্যাই
সাত বিয়োঙ্যা ন-অলোই সাগর ইজেত্তে মানুষসুরে ঘরত্‌ ভাত রানিবাত্ত্যাই
ফেলে গেলাক। তারা দ্বিজনে কাত্তোনত্‌ গেলাক। তারা যিয়ন্দে পিজে
ছাগল্লুয়া আ-র রেক্ষস অইন্যাই মানুষসুরে খেইখাই রইয়্যে। কাত্তোন্যাগুনে
ফিরিন্যাই চান্দে ভাতয়্য নেই, মানুষ্যয়্য নেই। তে আ-র কধন, ”এদক
মোক ইরি ন-অ পারিবাক কিত্ত্যাই কাত্তোনত্‌ এচ্ছোন।”

তে তারা দ্বিজনে ভাত রানিলাক, খেলাক, ঘ্বুম গেলাক। বেন্যা পহর
অ-ল। দ্বিজনে ছল্লা গোরিলাক। হেত্তোই বুজ্জি বাত্তে মানুষসুয়া ঘরত ভাত
রানা থে-ল। গোঙাজ্যা ঝাড়ত্‌ যাদে মুড় উগুরে উদিন্যাই চেই রইয়ে-গোই।
তে সিয়ত্তুন দেঘেত্তে, ছাগল্লুয়া রেক্ষস অইন্যাই কুল পারা কান, বডা পারা
চোখ, মুল পারা দাঁত, লাম্বা লাম্বা নকখ আকাশ-পাতাল আ-গোরিন্যায়
মানুষসুয়ারে ফাড়ি খাত্তে। তে গোঙাজ্যা দুরদুরেই ধেই এযের। তা পুনে
পুনে পাধা ছাগল্লুয়্য ধেই এযের। ধেই এত্তে এত্তে পুন পুন্যাগোরি
ছাগল্লুয়াগোই সমারে এক রেজ্জ্যত পজ্জ্যন্দি।

সে দেজর রাজায় কত্তে , "তুই ছাগল্লুয়া ফেলেই যর কিত্ত্যাই?
ছাগল্লুয়া নেযা।” গোঙাজ্যা রাজারে কল, "ছাগল্লুয়া তুই রাগা, মুই ন-অ
নিম।” ছাগল্লুয়ারে রাজা ধরি মত্তন দোল রাজকন্যা অইয়্যে। রাজা
রাজকন্যালোই মেলা গোচ্ছে। রাজার দ্বিবা মোক অলাক। পয়লা ইবা মানেই
মিলাবুয়ার পু-অ নেই। জেরে ইবা রেক্ষস মিলা । এই থাক্কে থাক্কে মানেই
মিলাবুয়ায় পিদুলী অ-ল আ রেক্ষস মিলাবুয়্য পিদুলী অ-ল। দুইজনে সমরা-
সমরি মরত্‌ পু-অ ফুদেইলাক। মানেই মিলাবুয়া পুয়াবুয়া নাঙান থোই
দিলাক আনন্দ কুমার আ রেক্ষসি পুয়াবুয়ারে নাঙ থোই দিলাক্কে শক্তিশেল।
আনন্দ কুমার আ শক্তিশেল দ্বিজনে স্কুলত যান।

রাজা দিন মাগানে শিকারে যায়। একদিন রাজা ইক্কুয়া ঘরিঙ মারি
আন্ন্যে। রেক্ষসি উরিঙ্যরে গম গরের। কুততে কুততে রেক্ষসি বেক হেরানি
খায়। এক্কানা গোরি থোই দে। মানেই মিলাবুয়া একদিন্যা কত্তে, হরিঙ
হেরানি কুধু যায়? কোই পেম, রাজা দিন মাগানে হরিঙ শিকার গোরি আনে ।
আ কিয়া খেই ন-অ পেই, কধু যায়?” তে ভাত খাদে মানেই মিলাবুয়া কত্তে
"ইত্তুন-উত্তুন হরিঙ মারি আনে, কিন্তু খেই ন-অ পেই। সেই হরিঙু্‌ হেরা কুধু

৬৯

যায়? " কধাগান শক্তিশেল মাবুয়া শুনিন্যাই রাগ উত্ত্যে। তে কত্তে, "কমলে
তোমারেয়্য খাং খবর ন-অ পেবা!”

আনন্দ কুমার মা'বুয়া আনন্দ কুমার'রে এক সময় স্কুলত যাদে তা
বুগদুধ দি-ল। তে কত্তে, "পুত শক্তিশেল মাবুয়া আমারে খেব'। আগলত্যা
ত-অ বাব'রে খেব। ত-অ বাব'রে খেলে দুধ রং হেল অ-ব। আর হেলত্তুন
রাঙা অলে সালেন মরে খেইয়্যে মনে গরিচ।” আনন্দ কুমারে ক্লাশত্তুন বারে
নিগিলিন্যাই দুধতান চে-ল। দেঘেত্তে দুধতান হেলত্তুন রাঙা রং অইয়্যে। তে
আনন্দ কুমারে দুধতান রাঙা দেঘিন্যাই মনে গরিল রেক্ষসি রাজারে খেই
ফুরেন্যাই আর তাম্মারে খার। সিত্ত্যাই দুধতান রাঙা রং অইয়্যে। দুধত্তান
রাঙা রং দেঘিনাই আনন্দ কুমার আর ঘরত ন-ফিরি-ল। তাম্মা কধাগান
মনত উদিন্যাই ডরে ধেই যার। ধেই যাদে দেঘি-ল শক্তিশেলে। শক্তিশেলে
দেখিন্যাই কত্তে , "আনন্দ কুমার! আনন্দ কুমার! আ তুই কুধু যর? কিত্ত্যাই
ধাবা দ্যুয়র।" 

আনন্দ কুমারে শক্তি শে-লরে কত্তে , ”দা দা, মামা মরে ইস্কুলত
এত্তে তা বুগত্তুন এক কদরা দুধ দিয়ে। দুধতান দিন্যাই কোইয়্যেদে,
"দুধতান স্কুল বারেন্দি থোচ্ছই। অক্তে অক্তে বারে নিগিলিন্যাই চেচ্ছোই।
দুধতান হেল রংঅত্তুন রাঙা রং অ-র নেনা। দুধতান রাঙা রং অলে ঘরত ন-
অ যেইন্যাই ধেই যেবাল্লোই কোইয়্যে। কিত্ত্যাই সে রং অলে নাহি তম্মা
মামারে বাবারে খেইয়্যে মনে গত্তুং। তে মামারে বাবারে খার কিন্যাই
দুধতান হেলত্তুন রাঙা অর। আনন্দ কুমারে তার দা শক্তিশেলরে সিয়্যান
বুঝেই দিয়ে। তে শক্তিশেলে আনন্দ কুমাররে কত্তে, ”আনন্দ! আনন্দ ত-অ
সমারে মুইয়্য যেম।” তারা দ্বি ভেইয়্যে যাদন।

যাদে যাদে রেক্ষসি বুড়ি ধাবা পোয্যেগি। শক্তি শেলরে কত্তে , ”পুত
ত-অ পিজেন্দি এযেত্তে ধুঙ্গ বডাবুয়া দে খাং।” রেক্ষসি সিদুক্ক্যা গোরি
আনন্দ কুমাররে খেবাত্ত্যাই মাঘের। তে শক্তিশেলে সিত্ত্যাই তাম্মারে
(রেক্ষসিরে) কাপ্পিয়ে। উন্দি কাবে উন্দি জরা লয়। সেক্কেনে বেঙ্গমা মা আ
বেঙ্গমা বাবে দেঘিন্যাই কদন্দে, ”ও মানেই! রেক্ষস সেদুক্ক্যা গরি ন-অ
কাবে। ও দেনে কাবি বাঙে ফেল (বাঙে ফেলে দে), তে মেলগুনি পাদাত্‌
খাড়া (খড়গ) পুচ।” তে শক্তিশেলে তাম্মারে (রেক্ষসিরে) সেদুক্যা গোরি
কাবি-ল। তে রেক্ষসি বুড়ি মরি গেল। তে তারা দ্বি ভেইয়্যে যাদন।

৭০

যাদে যাদে এক রেজ্জ্যত্‌  লুঙিলাক্কই। তে চান্দে আদামান থালত
পানি দিয়ে পারা জু-র। তে আদামর এক্কান ঘরত উদিলাক্কই। সেগুনে
কানা-কদি গত্তন। সে ঘরানত মাত্র চেরজন। মিলা দ্বিজন, মরত্‌ দ্বিজন। তে
তারারে কদন্দে, "তুমি বাপ লাগিবা না ভেই লাগিবা, আমা আদামত ইুক্কুয়া
রেক্ষস আঘেদে। এ সিবা আদামত্‌ মোষ, গরু, ছাগল, আঝ, কুড়, যা যা
আঘে, বেক্কুন খেই ফুরেইয়্যে। ইক্কনু অলদে আমা পালা । মানস্যুর মধ্যে
আমি আঘিদে বানা চেরজন। এই চের জনত্তুন যার জোড়াবুয়া যায় তে রানা
অ-ল। নয় রানী অ-ল। বুজ্জ্যা গেলে বুড়ি রানী, বুড়ি গেলে বুজ্জ্যা রানা ।
পোবুয়া গেলে বোবুয়া রানী, বোবুয়া গেলে পোবুয়া রানা। কন্নাই মরিবার
চায়? যে আগে যায় তারে চিৎপুরে । আ এনে-দ চেরজনে পালা পালা গোরি
- যেই পেবং রেক্ষসি ইধু। কন্না আগে মরংগোই গোরি যেবার চে-ব।”

আনন্দ কুমার আ শক্তিশেলে কদন্দে, "তুমি রেক্ষসী বুড়ি ইধু ন-অ
যেইয়্য। আমা দ্বিজনরে গুলেক ভাত রানি দ্যু। রেক্ষসী বুড়ি ইধু আমি
যেবং।” তারা আনন্দ কুমার আ শক্তিশেল কধাগান শুনিন্যাই ভজান গোরি
খুজি অলাক। গমেদালে কুড় কাবি দিলাক। ভালক পদ্‌ তোন রানি দিলাক।
তে শক্তিশেলদাগি গমেদালে ভাত্‌ খেলাক। শক্তিশেল দাগি কদন্দে, "তে
ইক্কিনে আমারে রেক্কসি বুড়ি মান্দেক ঘরানত বাড়েই দ্যগোই । (মান্দেক ঘর
অ-লদে যেই ঘরানত রেক্ষসি বুড়ি মোষ, গরু, ছাগল, মানুষ খায়)।”

তে রেক্ষসি বুড়ি মান্দেক ঘরানত্‌ আনন্দ কুমার ও শক্তিশেলরে
বাড়েই দি-এলাক্কোই। রেত অ-ল। রেক্ষসি বুড়ি চড়াত্তুন লুঙিলগি। তে
রেক্ষসি পুজর গরেত্তে, "ধুব ধুব ঝনাৎ্, ম-অ মান্দেক ঘরানত্‌ কন্না এচ্ছে?”
তে রেক্ষসি বুড়িরে শক্তিশেলে কত্তে, “আনন্দ কুমার ভেই শক্তিশেল মুই
এচ্ছ্যং।” রেক্ষসি কত্তে, ”ও মরার লাগ্যা! বেবেরে মারে ফেলেন্যাই আ-র
মরে মারেই ফেলেবাত্ত্যাং এচ্ছ্যচ্ছে?” তে রেক্ষসি দরে কিজাককাড়ি সেড়েই
সেড়েই মুদি মুদি ধাবা দিয়্যে। রেক্ষসি বুড়ি ধেই যেইন্যাই কাক্কন অ-লর
অইয়্যেগোই।

আর কাক্কন বাদে রেক্ষসি বুড়ি এচ্ছেগোই । আর পুজর গরেল্লি,
“ধুপ ধুপ ঝনাৎ, ম-অ মান্দেক ঘরত্‌ কন্না আঘে?” তে শক্তিশেলে আ-র
কল, "আনন্দ কুমার ভেই শক্তিশেল মুই আগংগে।” তে রেক্ষসি কত্তে,
"মরার লাগ্যা। তে এষ ন-যাচ্ছেনেই? বেবেইরে মারে ফেলে ইচ্ছস্‌ আর


৭১

মরে মারেই পেলেবাত্তেই এচ্ছোচ্ছে?” তে কুল পারা কান, মুলা পারা দাঁত,
জলেইয়্যা জলেইয়্যা চোগ গোরি রেক্ষসি বুড়ি আর ধার।

শক্তিশেলে আনন্দ কুমাররে শিগেই দেত্তে, ”মুই এক্কেনা ঘুম যাং
মুই রেক্ষসি এলে যেদুক্যা গোরি কং, ঠিক সেদুক্ক্যা গোরি কোজ বু-ঝ! তুই
জাগি থাক।” শক্তিশেলে ঘুম যাত্তে সময়ানত রেক্ষসি বুড়ি আর এ-ল। তে
আ-র পুজর গরের, ধুপ ধুপ ঝনাৎ, ম-অ মান্দেক ঘরত কন্না আঘে?”
আনন্দ কুমারে শক্তিশেল ধক্ক্যা গোরি কল। রেক্ষসি বুড়ি আর দরে
কিজাককারি ধার। আর রেক্ষসি বুড়ি অলর অইয়েগোই।

আনন্দ কুমারে মনে মনে কত্তে, ইক্কুনু রেক্ষসি বুড়ি এলে ম-অ
নাঙান দিম্বে। তে আ-র রেক্ষসি বুড়ি এ-ল। পুজর গরেল্লি, ”ধুপ ধুপ ঝনাৎ
ম-অ মান্দেক ঘরত্‌ কন্না আঘে?” তে আনন্দ কুমার উত্তর দেত্তে, ”শক্তিশেল
ভেই আনন্দ কুমার মুই আঘং।” তে রেক্ষসী বুড়ি আনন্দ কুমাররে কত্তে ,
"তুইনে মরে দর লাগত্তে?” তে রেক্ষসি বুড়ি এক লাদিত দুয়ার ভাঙি ঘরানত
সোম্মেগোই। আনন্দ কুমার আ রেক্ষসি বুড়ি ঠেলাঠেলি, বদাবদি গত্তেগত্তে
শক্তিশেল কিয়াত্‌ পোচ্ছ্যন্দই।

বেন্যা পহর অ-ল। আড় ভাজেয়াবুয়া এ-ল। আড় ভাজেইয়্যাবুয়া
দেগি-ল, আড়য়্য নেই, রেক্ষসি বুড়ি ফুলিন্যাই তুলিলোই মাদি সং অই আঘে।
রাজার মানুষ তত্ত গরা এলাক। পালাত কন্না যেবার এলাক। তে 
তারা সুগ পেলাক্কোই - বুজ্যা-বুড়ি, তা পুয়াবুয়ালোই বোবুয়ার পালা। তে 
সিগুনে কলাক্কে আমা ইধু দ্বিজন পুয়া এচ্ছোন। তারা আমারে রেক্ষসি বুড়ি
ইধু ন-অ যেবাত্ত্যাই মানা গোচ্ছন। তারারে ভাত রানী দিবার কধা কলাক।
আমি ভাত রানি দিন্যাই ভাত খাবেলং। তে রেত অইন্যাই রেক্ষসি মান্দেক

৭২

ঘরত বাড়েই দিবাত্ত্যাই কলাক। তে তারারে বাড়েই দি-এলংগোই। সে
পড়েন্দি কিচ্ছু খবর ন-অ পেলং।

রাজায় রেক্ষসি মান্দেক ঘর তদন্তত মানুচ দি-পাদেইয়্যে ৷ মানুষসুন
মান্দেক ঘরান-অ ভিদিরে গেলাক। দেঘন্দে রেক্ষসি বুড়ি মরিন্যাই তুলিলোই
সং সং গোরি আঘে। তা ধাগত দুই রাজপুত্র ঘুম যাদন। তদন্ত গোস্যা
মানুষসুন রাজারে খবর কলাক্কোই। রেক্কসি মজ্জে মান্দেক ঘর ভিদিরে।
দিজন রাজপুত্র ঘৃম যাদন। রাজায় খবর শুনিন্যাই ক-লদে, "সেই দিবা
পুয়ারে জাগেই আনগোই ইধু।” রাজার হুকুমে দিবা পুয়ারে জাগেই
চেলাক্কি। তারা মল্লেয়্য ন-অ জাগন।

ন-অ জাগন কিত্ত্যাই সিয়ান আ-র রাজা ইধু গেলাক। কলাক্কোই
দিবা পুয়া ন-অ জাগন। রাজা আ-র হুকুম গল্লদে, ”ঘোড়া নে-য, হেদ নে-
য, ব্যান পাটি নে-য। ঘোড়াগুনে ধুসধুসিবাক। হেত্তুনে কিজাক কারিবাক।
ব্যান্ড পাটিগুনে বাদ্যযন্ত্র বাজেই দিবাক।” ঘোড়ার দুমদুমানি, হে-দ
কিচকিচানি, ব্যান্ড পার্টি বাজানি, তু-অ রাজপুত্রউনে ঘুমত্তুন ন-অ জাগন।

রাজপুত্রগুন যে তু-অ ঘুমত্তুন ন-অ জাগন সে-কধাগান রাজারে
কলাক্কই। রাজা আ-র আদেশ গরিলদে পানি গরম গোরি উম উম গোরি
পানি দ্বিবা রাজপুত্ররে কিয়াত ছিদি দিবাল্ল্যাই। তে সে ধুক্ক্যান গোরি পানি
গরম গোরি উম উম পানি দ্বিবা রাজপুত্র কিয়াত ছিদি দিবাল্ল্যাই । আনন্দ
কুমার কিয়াত পানি পড়ি তে থান পেইয়্যে। তে ঘুমত্তুন উদিল। আনন্দ
কুমারে শক্তি শেলরে ধরিন্যাই কত্তে, "দা দা উদ্‌ উদ্‌ ইগুনে আমারে কি
গোরিবাত্ত্যাই এচ্ছ্যোন?” শক্তিশেলরে আনন্দ কুমারে জাগেন্যাই ঘুমত্তুন
জাগিন্যাই উদি বচ্ছ্যে।

রাজায় পাধেই দিয়্যা মানুচ্ছুনে কদন্দে, ”আমি তোমারে কিচ্ছু ন-অ
গোরিবং। রাজা তোমারে জাগেই নিবাত্ত্যাই আমারে পাদেই দিয়ে । তোমারে
রাজ ঘরত নিবাত্তাই কোইয়্যে। সিয়ানত্ত্যাই আমি এচ্ছেই।” রাজপুত্রগুনরে
হে-দ পিদিত তুলিলাক। ব্যান্ড বাজে বাজেই দুই রাজপুত্ররে রাজা ইধু
আনিলাক। রাজ পুত্রগুনে রেক্ষসিরে মারেই ফেলাদে রক্তলোই রোগোনি
অইয়্যন। সে রাজ্যর রাজা রাজপুত্রগুনরে গাদে গুদাই ছাংছাঙ্যা গোরিবাত্ত্যাই
তা মানুচ্ছুনরে গরম পানি দিয়্যা বাজেই দিয়ে। তে গরম পানি দি-দিলাক।

৭৩

দ্বিবা রাজপুত্ররে গরম পানিলোই তুমবাজ সাগোন্দোই গাদেই দিলাক। গাদি
ফুরেন্যাই নুয়া গামছালোই পুজি দি-ফুরেন্যাই দোল দোল নুয়া কাপড়-
চোপড় পিনেই দিলাক। তে সোয়াদ তোন্দোই ভাত খাবেলাক।

ভাত খেই ফুরেন্যাই রাজা দ্বিবা রাজপুত্রলোই কধা কবাত্ত্যাই বজিল। 
রাজা তারা দ্বিজনরে কত্তে, “ম-অ রেজ্যত্‌ রেক্ষসি বুড়ি অর্ধেক মানুষ,
গদা সম্পত্তি কুড়, মোষ, গরু, ছাগল খেই শেষ গচ্ছে। তুমি ন-অ এদা, ন-
অ লুঙিদাগি সালেন রেজ্জ্যগান শূন্য অলুন। তে মরেয়্য খেলুন । তুমি এচ্ছ্য
ভিলিন্যাই আমি যা আঘি বেক্কুন বাজিল্যং, রক্ষা পেলং। মুই প্রতিজ্ঞা
গচ্ছ্যোং যে রেক্ষসিরে মারি পারিবুয়া তাত্ত্যাই ম-ঝিবুয়ারে বৌ দিম । মানে
রাজ কন্যারে তাত্তাই বৌ দিম”

রাজা সে কধাগান কোইন্যাই আনন্দ কুমার আ শক্তিশেলে রাজা
ঝিবুয়ারে কন্না ল-ব, সেই তেম্মাং গন্তন। আনন্দ কুমারে শক্তিশেলরে
কয়দিয়্যে, "দা রাজা ঝিবুয়ারে তুই ল-অ। কিত্ত্যাই তুই মর বড় ভেই। তুই
ললে রাজকন্যা মর ভুজি অব। মর ভুজি ইজাবে কোন এক্কান মাগানা কোন
অসুবিধা ন-অ অব। মুই ললে রাজ কুমারী তর গু-র ভেইয়্য বৌ অব। তুই
ইচ্ছামত কিচ্ছু মাগি-জাজি ন-অ পারিবে । তে কাজেই দা তুই রাজ
কুমারীরে লঅ।” আনন্দ কুমারে শক্তিশে-লরে এ কধানি কল।

কিন্তু রাজ কন্যা আনন্দ কুমারে মানেইমিলা পু-অ কিনত্ত্যাই তারে
ল-ধ চায়। দোল দেঘে। শক্তিশেলে মানেই অলেয়্য মাবুয়া রেক্ষস। সিত্ত্যাই
কম দোল দেঘে । কিন্তু শক্তিশেল সমারে জাকজমক গোরিন্যাই মেলা অ-ল।
মেলা অনার পরেন্দি থাক্কে থাক্কে এক দিন্ন্যা আনন্দ কুমার আ শক্তিশেলে
দ্বিজনে গাদা যাদন। গাদা যাদে শক্তি শেলে ভুলে গামছাগান ঘরত ফেলে
যেইয়্যে। তে শক্তিশেলে আনন্দ কুমাররে তা গামছাগান আনি দিবাত্ত্যাই
কল।

তে আনন্দ কুমারে শক্তিশেল গামছাগান ঘরত্তুন আনি দিবাত্ত্যাই
খজা যেইয়্যে। খজা যেইন্যাই আনন্দ কুমারে তা ভুজিত্তুন মাঘেল্লোই । কত্তে,
"ভুজি ভুজি, দাদা গামছাগান ফেলে যেইয়্যে, এক্কেনা বাবেই দেঘি।” তা
ভুজি আনন্দ কুমাররে কত্তে, ”কাক্কন থাক বাবেই দ্যোঙল্লি।” আনন্দ কুমারে
বাচ্ছেই আঘে। এভিদিরে সময়ানত্‌ তা ভুজিত্তুন কুজুরা উদি উদাবুয়াত্‌   

৭৪

গামছাগান বেড়ে-বুড়ায় কপালত্‌ এক্কু মেলা দিয়ে। উদবুয়া কবালত
লাগিন্যাই কবাল ফাত্তে। লো ঝড়ি পড়ের। আনন্দ কুমারে উদ মেলা
খেইন্যাই কবাল ফাদি শক্তিশেল ইধু যেইয়্যে। তে শক্তিশেলরে কোই
দেল্লোই। তে আর কত্তে, "দা দা, মুই ইধু থেই ন-অ পারিম। ভুজি মরে
গামছায়ান্দোই উদ বেড়েই দিন্যাই মেলা মারি কবাল ফাদি দিয়ে। মুই ন-অ
থেম।” আ ইয়ান অইন্যাই দ্বিতেইয়্যে কানাহুদি, আজা-আজি গল্লাক।
দ্বিভেইয়্যে ফারক অলাক।

আনন্দ কুমারে গায় গায় মন দুঘে গে-লগোই। যাদে যাদে এক
রেজ্জ্যত্‌ পল্লগোই। চাইদ্যে আদামান জুর, নিঃছক্কা । রাজ ঘরান এক্কেনা
এক্কেনা দুরত্‌ গোরি দেঘে। তে সে উদ্দিশ্যে গেল। আনন্দ কুমারে রাজঘরত
লুঙিলগোই। তে ঘরত উদি-লগোই। উদিন্যাই রাজ ঘরান বেড়াদে বেড়াদে
আনন্দ কুমারে ইক্কুয়া রাজকন্যা এক খামারাত্‌ মরা দোক্ক্যা ঘুম যাত্তে
দেক্কিয়্যে। রাজকন্যা ঘুম যাত্তে সময় মাদা উগরেন্দি রূপর কাদিবুয়া, থেঙত
তলেদি সোনার কাদি। রাজকন্যা মাদা উগরেন্দি রূপর কাদিবুয়া যতক্ষণ
থায় সেদক্ষণ ঘুম যে-ব, সোনার কাদিবুয়া থেঙত তলেন্দি যেদক্ষণ থায়,
সেদক্ষণ ঘুম যে-ব। রাজ কুমারীর মাদা উগুরে রূপর কাদিয়ান নিন্যাই
থেঙত তলে দিলে, আ সোনার কাদিরুয়া মাদা উগুরে আনি দিলে তে ঘুমত্তুন
জাগে। এদুক্ক্যাগোরি কক কক গণ্ডে গত্তে আনন্দ কুমারে রাজ কুমারীরে
ঘুমত্তুন জাগেইয়্যে ।

রাজকন্যা জাগিন্যাই চোগ মিলি-ল। তে দেগি-ল রাজপুত্র আনন্দ
কুমাররে। রাজকন্যা রাজপুত্ররে কত্তে, "তুই কুত্তুন? এচ্ছ্যা-দ রেক্ষসি তরে
লাগত্‌ পেলেগি খে-ব। বাবার রেজ্জত বেক মানুচ্ছন, হেদ, ঘোড়া, মোষ,
গরু, ছাগল, আঝ-কুড়, মামাহ্, বাবারে খেই ফুরেয়ে। বানা মরে রাগেইয়্যে।
সিয়্য রাগেইয়্যেদে রেক্ষসিরে ঠেং, কিয়া চিবি দিবাত্ত্যাই, শিরা আজুরী দিবাত্ত্যাই,
উগুন মারি দিবাত্ত্যাই রাগেয়্যেদে। ইয়ানিত্ত্যাই মরে ন-অ খেইন্যাই রাগেইয়্যে। 

আনন্দ কুমারে রাজ কন্যা কদানি শুনিনাই কত্তে, "তে মুই রেদত
কুধু থেম ক-অ। জাগা দেঘেইদে। রাজকন্যা রাজপুত্র দ্বিজনে এই কধানি
কো-কি গল্লাক। রেক্ষসি বুড়ি চড়াত্তুন ফিরিলে কধা ন-অ কবাত্ত্যাই 

৭৫



রাজপুত্ররে রাজকন্যা বুদ্ধি শিঘেই দিল। রাজপুত্র রাজকন্যা ধগে ধসে
গোরি-ল বডি রেক্ষসি বুড়ি ঘর লুঙিবাব  আগেন্দি রাজকন্যা আ-র শিঘেই দিলদে
রেক্ষসি ফুল চুমি ফেলেই দিয়া ফুল কুয়াবুয়াত্‌ পল্লেই থানা ।

আক্কে আনন্দ কুমারে রাজকন্যারে ঘুম পাড়ে-ল। রাজকন্যা তা
পালঙানত উজু গোরি ঘুমত পল্ল। তে রূপর কাদিবুয়া মাধা উগুরেন্দি আ
সোনার কাদিবুয়া ঠেঙত তলে রাজপুত্র দিদি-ল। তে রাজকন্যা আগধুক্ক্যা
গোরি মরা মানস্য ধুক্ক্যা ঘুম গেল। রেদ অবার জাগে রেক্ষসি বুড়ি লুঙিবার
আগেন্দি আনন্দ কুমারে রেক্ষসি ফুল চুমিন্যাই ফেলেই দেদে কুয়াবুয়াত্‌
পল্লে রোইয়্যেগোই। রেক্ষসি বুড়ি রেদ অইন্যাই ঘরত ফিরি-ল। উদানত
লুঙি মত্তন রেক্ষসি কত্তে, ”আকিয়্যা মানেই বাচ পাঙর? এচ্ছ্যে এক যুগত্তুন
বেশ অ-ল মানেই খেই ন-অ পাঙর।” সিয়্যান কোইকায় রাজ ঘরত
উদিলগোই। উদিন্যাই রাজকন্যার জাগে-ল। রূপর কাদিয়ান ঠেঙত
তলেন্দি আ সোনার কাদিয়ান মাদা উগুরেন্দি রাঘেএই দিন্যাই জাগে-ল। 
রাজকন্যা জাগিন্যাই রেক্ষসি বুড়ি কত্তে, নাদিন এচ্ছ্যা কি মানে বাচ পাঙত্তে।"

রাজকন্যা কত্তে, "আ-অ নানু ইধু কুদুয়্য মানেই এদাক। মুই গাবুর-সুন্দর
অঙর কেই মত্তুন মানেই গাবু-র বাচ নিগিলের আয়।" রাজকন্যা রেক্ষসিরে
আ-র কত্তে, "নানু, তুই মরে খেলে খা, দেলে দা, তর ভুগ জুরেব, মুই দুঘ
এড়েম্বই।" রে রেক্ষসি বুড়ি রাজকন্যারে কত্তে, "ত-অ আলে খাং, বিলে খাং
- তুয়্য তরে ন-অ খাং।" তে রেক্ষসি বুড়িরে রাজকন্যা ঠেং চিবি দিল, আত চিবি
দিল, ডাম চিন্দেই দিল, মাধা চুলত তেল দি দিল। চুল আজুরী দিল। দে বেগ শেষেন্দি
উদলোই উগুনুন দরগ দরগ গোরি মারি দিল। ভাত খেলাক রেক্ষসি বুড়িলোই 
রাজকন্যা। তে খেইদেই ঘুমত পল্লাক। পহর অ-ল, উদিলাক। 


ঘুমত্তুন উদিন্যাই রেক্ষসি বুড়ি আর রাজকন্যারে মরা মানস্য দুক্ক্যা গোরি ফেলেই গেলগোই।
রূপর কাদিবুয়া মাদা উগুরেন্দি দি দিল। সোনার কাদিবুয়া ঠে-ঙ পিদ্যানন্দি দি-গে-ল। তে 
রেক্ষসি বুড়ি চড়াত্‌ লামি-ল। রেক্ষসি বুড়ি চড়াত লামিন্যাই আনন্দ কুমারে রাজকন্যা ইধু
গেল। আনন্দ কুমারে কাদিগুন লারেইন্যাই রাজকন্যারে জাগে-ল। রাজকন্যা জাগি-ল। 

৭৬


আনন্দ কুমার আ রাজকন্যা দ্বিজনে কধা কদন, বিগিদি-কিরিমিরি 
গন্তন। বিগিদি গরাগরি গত্তে আনন্দ কুমারে রাজকন্যারে কত্তে, "তুই রেক্ষসি
বুড়ি বেল্ল্যা চড়াত্তুন ফিরিলে সেক্কেনে ঠেং-আত চিবি দ্যচ, ডাম চিন্দেই
দ্যচ। সিয়ানী ফুরেলে যেক্ষেনে চুলত্‌ তেল দি দ্যচ, সেক্ষেনে তা করত্‌ এক
ফু-দ তেল ফেলে দিচ্‌। তে রেক্ষসি তরে কব, "নাদিন কিত্ত্যাই কানর?” তে
তুই তারে কবেদে, "নানু, তুই মরে দিনত্‌ এত্তমান ঘরত গায় গায় ফেলে
যাচ্‌। আ তুই দিন্নুয়া চড়াত যাচ।" সিয়ানী বেক্কানী রাজকন্যারে শিঘেই দিল।


তে বেল্ল্যা রেক্ষসি বুড়ি এবার আগেন্দি আনন্দ কুমারে তা জাগাত্‌
গেল। রেদ অইন্যাই রেক্ষসি বুড়ি ঘরত ফিরি-ল। তে রাজকন্যারে আর
জাগেইল। এক্কেনা জিরেন্যাই সে পরেন্দি রাজকন্যা রেক্ষসিরে আত্‌-ঠেং
চিবি দিল, ডাম চিন্দেই দিল । সে পরেন্দি যেক্ষে চুল আজুরী দের, সেক্ষেনে
মাদাত্‌ তেল দি দেদে ছলাত্‌ রেক্ষসি বুড়ি কড়ত্‌ একফুদ তেল পেলেই দিল।
 তেল ফুদবুয়া রেক্ষসি বুড়ি করত পড়িন্যাই রেক্ষসি তারে কত্তে, ”বেবেই
বেবেই, আ কানর নেনা?” তে রেক্ষসিরে রাজকন্যা কল, ”আ নানু, তুই যাচ
চড়াত, মরে ফেলেই যাচ মরাত। মরে খেলেগোই তুইয়্য খবর ন-অ পেবে,
তরে খেলেগোই মুইয়্য খবর ন-অ পেম। তরে যদি খান্দোই, তুই যদি মরচ,
মুই গায় গায় কাল্লোই থেম্‌। এ সিয়ানত্ত্যাই কানঙত্তে।”

তে রেক্ষসি কত্তে , “আ নাদিন, মরে মারিয়া সিবা এ-য জন্ময়্য ন-অ
অয়। এই ত্রিবভুবন মরে কিয়্যই মারিয়া নেই। শক্তিশেল ভেই আনন্দ কুমার
এব" । তে এয জন্ময়্য ন-অ অয়। তে এব'। পজিমেন্দি পোরবুয়াদ ইক্কুয়া
নুয়ার থম দেঘচ, সেই পোরবুয়াত আনন্দ কুমারে এক নিঃশ্বাসে
ডুবিবগোই। তে সে লুয়ার থন্মুয়া আনন্দ কুমারে একুভুগে ফাদিবুয়া। লুয়ার
থম্মুয়া ফাদিন্যাই ভিদিরেত্তুন এক জোড়া ভোমরা পে-ব। সেই ভোমরাগুনরে 
আত্‌ শিনি দিলে ম-অ আত্তানি ছিনি পোরি-ব। ঠেঙানি ছিনি দিলে ম-অ
ঠেঙানি ছিনি পোরি-ব। গদ্দনাবুয়া ছিনি দিলে ম-অ গদ্দনা বুয়া ছিনি যেব।
গদ্দনা ছিনি গেলেয়্য মাদালাবুয়া গজ্জ্যে গজ্জ্যে এ-ব। বজচ্ছ্যা কুদু
শাক্কান এক্কু নিংশ্বাসে এক কুপে ছিনেই ফেলে-ব। তে এক পাক্কোন ছেই
ডালি দিবগোই। সমারে সমারে ক-বদে, নানু বুড়ি ভজ যা, ভজ যা । তে সুই
মরিম্মে।”

৭৭

রাজকন্যা সিয়্যানি দোলেদালে মনত রাখে-ল। তে রেক্ষসি
বুড়িলোই রাজকন্যা ঘুম গেলাক। বেন্যা পহর অ-ল। দ্বিজনে ঘুমত্তুন
উদিলাক। রেক্ষসি বুড়ি রাজকন্যারে কত্তে, "এচ্ছ্যা এক দ্বিব-র পদত্‌ চড়াত্‌ 
যেম্বে। তে চড়াত্‌ গে-লগোই। রেক্ষসি বুড়ি যেইন্যাই আনন্দ কুমারে
নিগিলি-ল। রাজকন্যা ইধু গে-ল আনন্দ কুমারে । তে রাজকন্যারে জাগে-ল।
রাজকন্যার জাগিল। রাজকন্যা উধিন্যাই আনন্দ কুমারে পুজর গরেত্তে 
"কন্যা, কেল্ল্যা কোইয়্যংগে কধানি ত-অ রেক্ষসি নানুরে কোইয়্যচ?”
রাজকন্যা আনন্দ কুমাররে কত্তে, রেক্ষসি  নানুরে কোইয়্যং বেক্কানী।” তে
রেক্ষসি নানু কি কি কোইয়্যে বেক্কানী শুনে-ল আনন্দ কুমাররে। রাজকন্যা
কত্তে, "আনন্দ কুমারে নাহি এব জন্ম ন-অ অয়। তে আনন্দ কুমারে কত্তে,
"মুই সেই আনন্দ কুমার।” আনন্দ কুমারে রাজকন্যাত্তুন বিজার গরেত্তে,
"সে পোরবুয়া মরে দেগে দে।” রাজকন্যা রাজবাড়ীর পজিমেন্দি পোরবুয়া
দেঘেই দিল।

আনন্দ কুমারে শুনি মত্তনি দুদুর দুদুর যেইন্যাই এক নিঃশ্বাসে ঝাম
মাজ্জ্যেগোই। এক নিঃশ্বাসে লু থম্মুয়া উগচ্ছ্যে। তে এক নিঃশ্বাসে
এক্কুভুগে ফাত্ত্যে। তে একজোড়া ভোমরালোই পোরবুয়া পারত্‌ উত্তেগি।
উধিন্যাই আগে ভোমরাউনর আত্তানি ছিনি দিল। আত্তানি ছিনি দিন্যাই
রেক্ষসি বুড়ি কিজাক কারি কারি এযের। আনন্দ কুমারে আ-র ভোমরাগুনর
ঠেঙানি ছিনি দিল। রেক্ষসি যে এযে । তে শিরাউন ছিনি দিল । রেক্ষসি বুড়ি
যে মাদালাবুয়ালোই গোজ্জ্যে গোজ্জ্যে এযের। তে রাজকন্যা কুদু লুদিয়ান
কাবিন্যাই এক পাক্কোন ছেই লুদিয়ানত ফেলে দিয়্যেগোই, সমারে কত্তে,
"নানু বুড়ি ভজ যা, ভজ যা।” তে রেক্ষসি বুড়ি মরি গেলগোই। তে আনন্দ
কুমার ও রাজকন্যা খুজি অলাক। রেজ্জ্যয়ান শান্তি অ-ল।

রাজকুমার আনন্দ কুমারে রাজকন্যারে কত্তে, ছড়াত্‌ যেই।
গাদিবং আ মাথা গোজিবং। তে দ্বিজনে গাদিবাত্তেই ছড়াত্‌ গেলাক। দ্বিজনে
তারে তে তারে তে কিয়া দলি দিয়্যা-দি গল্লাক। কদক খুঁজি তারা এদক
দিনে গাধি পাদন। দ্বিজনর কিয়া সাংসাঙ্যা অ-ল। রাজকন্যা যেক্কে মার
ঘজের সেক্ষেনে রাজকন্যার এক্কান চুল উগরি যেইয়্যে। চুল উগরি গেলে
নাহি অমঙ্ল। সে চুলান ইক্কুয়া নুয়া মাত্ত্যা তবাত্‌ ভোরেন্যাই ছড়া লামন্যা
ভাজেই দিলাক। তবাবুয়া ভাজি ভাজি যাদে যাদে এক রেজ্যত্‌ এক্কু রাজা

৭৮

ঘাদত লুঙিলগোই। সেই রাজা ঘাদত্‌ উজি-র পুয়া, নাজি-র পুয়া গাদ-দন।
গাত্তে তারা তবাবুয়া ধরিবাত্ত্যাই চান্দে ধরি পাং পাং অয়, স-র ধাক্কা নুয়া
তবাবুয়া ধরি ন-অ পান । আর দুরত্‌ সরি যেইন্যাই ভাজি ভাজি যায়গোই।

ধরি নঅ পেইন্যাই ঘরত ফিরি রাজারে কলাক্কোই। কদন্দে, ”ঘাদত্‌
ইক্কুয়া নূয়া তবা স-র ধাক্কাগোরি ঘুরি ঘুরি থায়। কোনজনে ধরি ন-অ পান।
রাজা খবরান পেইন্যাই ঘাদত্‌ এ-ল। তে রাজা দেঘিল। রাজা ঘাদত্‌
লামিন্যাই সত্যক্রিয়া গোরিন্যাই কত্তে, "সত্যি যদি ম-অ নাঙে এই থাছ,
সালেন তুই ম-অ আদত্‌ আয়।” আত্‌ জুর গোরি আত্‌ পাদি র-ল। নূয়া
তবাবুয়া রাজা আদ হুলুঙ আবুজি-লগি। তবাবুয়া রাজা আদত্‌ উদিন্যাই
রাজা তবাবত্তুন সরবুয়া উল্লেনাই চে-ল। তে দেগি-লদে তবাবুয়া ভিদিরে
এক রাজ কন্যার লাম্বা চুল। সে চুলান রাজা দেখিন্যাই রাজ ঘরত্‌ ফিরি
গেল। তে ঢুল মারি-ল রেজ্জ্য ভিদিরে। ”এ রাজকন্যারে যে আনি দি পারিবুয়া 
তারে মুই রাজ্য অর্ধেক, ধন-সম্পদ অর্ধেক দিম।” 

তে ইক্কুয়া বুড় মিলা রাজা ঢুল পিদানা শুনিন্যাই রাজা ইধু গেল।
তে রাজারে কত্তে ভিলে, "কত্তা, রাজকন্যারে মুই তোগেই আনি দি-
পারিম্বই”। বুড়ি রাজারে 'শোগোন গা-জ ন্‌ আ পোগন গা-জ পাঙে' বানে
দিবাত্ত্যাই কল । রাজা বুড়ি কধা শুনিন্যাই শোগোন গা-জ ন্‌ আ পোগন গা-জ
পাঙে বানেবাল্লাই গাজ তগা মানুষ দিল। তে শোগোন গাজ আ পোগোন
গাজ তগা লাম্ম্যন। তগাদে তগাদে বেক্কুনে অহরান অলাক। ইক্কুয়া গভীন
ছাবা গাজ পেলাক। সে ছাবা গাচ্ছুয়াত তলে জিরাদে জিরাদে ঘুম গেলাক।

ইক্কুয়া সমাস্যা ঘুময়্য ন-অ যায়। ঘুম যেই ন-অ পারে । জাক্ক্যা 
রোইয়ে। ইক্কুয়া গাজভ্‌ বেঙ্গমালোই-বেঙ্গমী বা বান্যন। বজর বাগানে বা
বানিন্যাই ছ-অ ফুদন। এবার-দ বেঙ্গমালোই বেঙ্গমী বা গোচ্ছ্যন। ছ-অ
ফুদেলাক। ছ-অগুন ছংফোর ন-অ অন্। তে দেঘেত্তে ঘুম যেই ন-অ পায্যা
গদাঠেঙ্যা গাজ' মাধাউগুরে পেগ' বাবুয়াত্‌ পেগ ছগুনে কিচিক কাচাক
গত্তন। ইক্কুয়া বড় সাপে পে-গ ছগুনরে খেবাত্ত্যাই গাচ্ছুয়া উগুরে উদেল্লোই।
পেগ ছগুনে সাপ্পুয়া দেগিন্যাই দরে কিচিক-কাচাক গত্তন। সেক্ষে
ব্যঙ্গমালোই বেঙ্গমী ন-অ এলাক। তে কিন্ত জিরান্তে মানুচ্ছুয়া যিবা ঘুম ন-অ
যায় গদাঠেঙা পেগ ছ-গুন-অ বিপথান দেক্কিয়্যে। সাপ্পুয়ারে গাচ্ছুয়াত উত্তে

৭৯
দেগিন্যাই গদাঠেঙা সাপ্পুয়ারে বান মারিন্যাই মারেই ফেলে দিয়ে । তে মারে
ফেলেন্যাই সাপ্পুরে কুদি কুদি পেগ ছ-অগুনরে আদার খাবেই দিয়ে ।

খাবেই দি ফুরেন্যাই বেঙ্গমালোই বেঙ্গমী তারা ছ-গুন ইধু
লুঙিলাক্কি। বেঙ্গমালোই বেঙ্গমী তারা ছগুনরে দেগিলাক্কে এক্ষেরে চুবচাপ,
নেইদ্যে ধুক্ক্যা। সেদক অলে তা মা-বাপ লুঙিলেগি হুজিয়্যে কিজিক-কাজাক
গুড়ি গুড়ি বা বুয়া দুয়ারনত্‌ নিগিলি থানদি। বেজমা-বেঙ্গবী মা-বাবে তারা
ছ-গুন ইধু লুঙিন্যাই কদন্দে, ”ও পুত্‌ লক্‌ ! কিত্ত্যায় এচ্ছ্যা ন-অ মাদর
তুমি? এদক দিন আমি এলে আ-গোরিন্যাই কিজিক-কাজাক গোরি গোরি
আদার মাগগি । তে কিত্ত্যাই এচ্ছ্যা ন-অ মাদর ।”

ছ-গুনে কদন্দে, ”ও মা-বা! তুমি তলেন্দি রিনি চ-অ সিবা কি?” ছ-
অগুনে তারা বাব-মারে কদন্দে, ”গাচ্ছুয়াত্‌ তলে ঘুম যাদন্দে মানুচ্চুনরে
কিত্ত্যাই এচ্ছ্যন, তে কিত্ত্যাই আঘন, তারা কি কন সিয়ান পুজর গোরি চ-
অ। ন-অলে আমি দিন্নবুয়া এচ্ছ্যা কিচ্ছু ন-অ খেবং।” তে বেঙ্গমালোই
বেঙ্গমী মানুচ্ছুন ইধু গেলাক। তে পুজর গত্তন, ”ও মানেগুন তুমি ইধু
কিত্তাই এচ্ছো?  এচ্ছ্যাদ তুমি ইধু ন-অ এদা সালেন আমা ছ-অগুন বাজেই
ন-অ পাল্লগুন। বজর বজর সাপ্পুয়া দাঙর অদে অদে আমা ছ-অগুন হেই
দেগোই। তে তুমি এধু কিত্ত্যাই ইচ্ছোদে? আমারে ভাঙি ক-অ। তমারে
আমি যেদ্দুর পারি বল দিবং।”

তে মানুচ্ছুনে কলাক্কে, ”আমি ইচ্ছেইদে ইধু শোগোন গাজ আ
পোগন গাজত্ত্যাই এচ্ছেইদে। আমি শোগোন গাছ আ পোগন গাজয়্য ন-অ
চিনি।” বেঙ্গমালোই বেঙ্গমী মানুচ্ছুনরে শোগোন গাছ আ পোগন গাছচ্ছুন
চিনেই দিলাক। কলাক, ”ইবা শোগোন গাজ আ ইবা পোগন গাজ।” গাচ্ছুন
চিনে দিন্যাই বেঙ্গমালোই বেঙ্গমী তারা ছ-অগুন ইধু গেলাক। তারা ছ-
অগুনরে মানুচ্ছুন কধা শুনেলাক্কই। কলাক মানুচ্ছুনর নাহি শোগোন গাজ্যই
পোগন গাজ লাগের। এই সেই গাজ নিবাত্ত্যাই ইধু তগা এচ্ছ্যোন। তে
তারা ছ-অগুন তারাত্তুন আদার খেলাক। তে গদাঠেঙাদাগিয়্য শোগোন গাজ
আ পোগন গাজ সুপ পেইন্যাই কাবি আনিলাক।

গদাঠেঙাদাগি রাজারে কলাক্কোই, ”কত্তা আমি গাচ্ছন আন্নেগোই।”
রাজা গোদাঠেঙাদাগিরে কলদে, ”শোগোন গাচ্ছুয়ালোই ন-অ বান, তে

৮০

পোগোন গাচ্ছুয়ালোই পাঙে বান।” তে শোগোন গাচ্ছুয়ালাই ন-অ
বানেলাক আ পোগোন গাচ্ছুয়ালোই পাঙে বানেলাক। সোনার সড়গা আ
রূপার চড়গা বানেলাক। চড়গা বানে ফুরেন্যাই বুড়ি মুক্ক্যা লাড়ু, ভুক লাড়ু,
বিষ লাড়ু বানেল। লাড়ু বানেই ফুরেইন্যাই শোগোন গাজ ন-আন পানিত
লামেলাক। তে বুড়িয়্য সোনার চড়গা, রূপার চড়গা, মুক্ক্যা লাড়ু, ভুগ লাড়ু,
বিষ লাড়ু সমারে লইন্যাই ন-অদ উত্থে। বুড়ি ন-আনত্‌ উদিন্যাই (সত্যক্রিয়া
গড়েত্তে), "ভাজেত্তে ন-অয়ান সত্যি যদি শোগোন গাজ ন-অ আ পোগোন
গাজ পাঙেই য়োই থাচ, সালেন রাজকন্যা যেই রেজ্জ্যত্‌ আঘে সেই রেজ্জ্যত
রাজকন্যা পানি ঘাদত্‌ পিনিনিত্‌ গোরি ভিরেবেগোই ।”

ঠিক ঠিক গোরি রাজকন্যা ঘাদত্‌ ন-অগান ভিরেলগোই। বুড়ি
ঘাদত্তুন রাজঘরত্‌ উদিলগোই । তে কল্লোইদে, ”ও নাদিনলক! সুখ আঘনে
নেই ঘরত? রাজকন্যা কলদে, ”আঘি আঘি নানু, সুঘে আঘি। আয় উত্থি।”
তে উদিন্যাই মুক্ক্যা লাড়ু, ভুগ লাড়ু, বিষ লাড়ু নিগেলেই দিয়্যগোই। কল,
"নাদিনলক লাড় খদেই।” আনন্দ কুমারে ছুড়িলোই লাড়ু কাবি কাবি খার।
আনন্দ কুমারে বুড়িরে কয়দে, প্নানু তুইয়্য খা।” বুড়িয্য লাড়ু খার।
রাজকন্যায়্য খার। তিনজনে খাদন। বুড়ি আনন্দ কুমাররে কত্তে, ”তত্তুন দাত
আঘে, তুই আম্বুরে আম্বুরে খা । মুই বুড় অইয়্যং মরে ছুড়িয়ান দে, মুই কাবি
কাবি খাং।”

আনন্দ কুমারে বুড়িরে ছুড়িয়ান দিল । ছুড়িয়ান্দোই বুড়ি কাবি খার।
রাজকন্যা আ রাজপুত্র আনন্দ কুমারে আম্বুরে আম্বুরে লাড়ু খাদন। আম্বুরে
আম্বুরে খাদে খাদে আনন্দ কুমারে ডুলি পয্যে, তে মরি গেল। তে বিষ
লাড়ুবুয়া খেই পেইয়্যেদে, সেনত্ত্যাই মরি গেল। রাজকন্যা আনন্দ কুমারে
মরিন্যাই কানের । বুড়ি রাজ কন্যারে বুঝাত্তে, ”ন-অ কানিচ, বেই। ময্যে
কুদু পেবেগোই। যগন ময্যে যেই ম-অ সমারে বেড়েইগোই।” বুড়ি উদনত
রাজকন্যারে ধরি ধরি লামেইয়্যে। তে বেড়াদে বেড়াদে বুড়ি রাজকন্যারে
কত্তে, "এব! তোমা ঘাদত্‌ এক্কান ন-অ দেঘং। যেই বে ন-আন এক্কেনা
চেইগোই।” তে বুড়ি আ রাজকন্যা দ্বিজনে ন-আন চা গেলাক। বুড়ি কত্তে,
"চাদে চাদে বেই, ন-আনত্‌ সোনার চড়গা রূপার চড়গা দেগংগে। তে
এক্কেনা চেইগোই বে।” ইয়ান কোইন্যাই বুড়ি ন-আনত্‌ উত্থেগোই।
রাজকন্যা ন-অত্‌ এক ঠেং কুলত এক ঠেং গোড়ি চড়গাগুন চার । বুড়ি কত্তে,

৮১


"বেই এক্কুয়ারে ন-আনত দোলেদালে উদিন্যাই চা-না।” ইয়ান কোইন্যাই
বুড়ি রাজকন্যারে আদত ধরি ন-আনত্‌ তুল্ল্যে ।

রাজকন্যারে ন-আনত্‌ তুলি পারিন্যাই বুড়ি মনে মনে রাজকন্যা ন-
অ শুনে, ন-অ বুঝে পারা ক-লদে (সত্যক্রিয়া গত্তে) "সত্যি যদি শোগোন
গা-জ ন-অ ও পোগোন গা-জ পাঙে য়োই থাচ, সালেন মুই যে ঘাত্থানত্তুন
এচ্ছোং সেই ঘাদত নেযা।” তে শোগোন গা-জ ন-আন আ পোগোন গা-জ
পাঙেয়ানে পিঙিত গোরি এযের। এত্তে রাজকন্যা কত্তে, "কবা, ত-অ চুল
তুই নেযা ।” তে চুলশুধাবুয়া চিগোন অইয়্যে। ”ও মাট্যা কানুচ! ত-অ বাস
তুই নেযা ।” মাট্ট্যা কানুসানে তা সুদ্যা বাচ্ছান নিলগোই। সুদ্যা বাস ন-অ
নিগিলে আর। রাজকন্যা আর কলদে, ”ত-অ সোনাত্তুক তুই নেযা।”
সোনাত্তক হুরুল্ল্যাবুয়া নিল। তে রাজকন্যা দোল নেই অ-ল। যাদে যাদে
বেক্কানী ভাগ গোরি দি-গেল।

লুঙিন্যাইগোই তে বুড়ি রাজকন্যারে রাজা ইধু গোজে দিল।
রাজকন্যা রাজারে কত্তে, ”মুই কারোরে ন-অ লোম। মরে একমাস সময়
দে। রাজা রাজকন্যারে একমাস সময় দিল । রাজকন্যারে এক্কান জুদোগোরি
ঘর তুলি দিল। রাজ ঘরত্তুন জুদোগোরি। রাজকন্যা সে ঘরানত থায় ঘুম
যায়। বেন্যা-বেল্ল্যা সে ঘরানত ভাত দোনদোই। বেন্যা-বেল্ল্যা অলে
রাজকন্যা কানে। শক্তিশেল ভেই আনন্দ কুমাররে ম-অ দাদু এইয়ান কোই
কোই কানে। রাজকন্যা বেন্যা-বেল্ল্যা শক্তিশেল আনন্দ কুমার নাঙ ধরি ধরি
কানেদে মানষ্যে শুন্ন্যন। তে রাজকন্যা বিলাপ গোরি গোরি কানেদে কধায়াল
রাজারে শুনেয়ন্দোই।

তে রাজা খবর পেইন্যাই রাজকন্যা কানানায়ান শুনি রোইয়্যেগোই।
তে সিয়ান শুনিন্যাই রাজা রাজকন্যারে রাজঘরত ডাগিল। রাজা রাজকন্যারে
কত্তে , "তুই ত-অ নেক্কুয়ারে জেদা তুলি আনি পারিবেগোই?” রাজকুমারী
কত্তে , ”পারিম।” তে রাজা আর বুড়িরে ডাগিল। বুড়িরে ডাগিন্যাই বুড়ি আর
রাজা ইধু এ-ল" রাজা বুড়িরে কত্তে, "তুই রাজকন্যারে যে ঘাদত্তুন আন্ন্যস
সে ঘাদত্‌ আ-র নেযা । রাজকন্যা তা নেক্কুয়ারে জেদা তুলি আনক্কোই । ”

তে বুড়ি আ রাজকন্যা ন-অত উদিলাক। ন-অদ উদিন্যাই বুড়ি ন-
আনরে কত্তে, "সত্যি যদি শোগোন গা-জ ন-অ আ পোগোন গা-জ পাঙে

৮২


য়োই থেলে যে ঘাদত্তুন রাজকন্যারে আন্ন্যেগোই, সে ঘাদত ন-আন
কুলাগোই ।” তে রাজকন্যা আ বুড়ি রাজ ঘরত্‌ উদিলাক্কই। উদিন্যাই উদি
রাজকন্যা আনন্দ কুমাররে জেদা তুলিবাত্ত্যাই চন্দন পানি, জিয়ন বিজোন
জুগলে-ল। তে আনন্দ কুমাররে রাজকন্যা কত্তে, "চন্দন পানি ইজি দুয়্যং,
জিয়ন বিজোনদোই বিজি দ্যুং।” তে আনন্দ কুমারে ই-ই-ই গোরিন্যাই, তুই
মরে কিত্ত্যাই এদক্খন ন-অ জাগাস্‌ কল। আর কত্তে , "ইক্কিনে তে
জাগিলুঙ্গে।” আর একবার রাজবন্যাত্তুন পুজর গরেত্তে,“তুই মরে এদক্খন
কিত্তাই ন-অ জাগাস?” তে রাজকন্যা কল, "তুই খবর ন-অ পাস! নানু বুড়ি
তরে মোক্ক্যা লাড়ু খাবেয়্যেদে। তে খাদে খাদে ভুলি পোরিন্যাই মুরি যিয়্যস্।
তুই মরিন্যাই নানু বুড়ি মরে রাজা ইধু নেযেয়্যে। সিদুয়র রাজায় কোইয়্যেদে
তরে তা ইধু নিধুং।”

তে আনন্দ কুমারে রাজকন্যারে কত্তে, "কন্যা আ তর চুলান কিয়্যা
নেই?” রাজকন্যা ক-লদে, ”ম-অ চুলান কবাবুয়ারে দুয়্যং।” আনন্দ কুমারে
আর রাজকন্যারে কত্তে, "কন্যা আ ত সোদ্যাবাচ্চান কিয়্যা নেই?” রাজকন্যা
কত্তে, "মাট্ট্যা কানুসসানরে দ্যুং।” আনন্দ কুমারে কত্তে, "কন্যা ত সোনাত্তুক
কি গোচ্ছ্যস্? কুধু যেইয়্যে?” কন্যা কত্তে , "মর সোনাত্তুক হুরুল্ল্যাবুয়ারে
দুংগে ।”

এবারত তিনজনে ন-অত্‌ উদিলাক। উদিন্যাই বুড়ি ন-আন বাজেল।
"সত্যি যদি শোগোন গা-জ, ন-অ, আ পোগোন গা-জ পাঙেই অই থাস,
যে রাজা ঘাদত্তুন এচ্ছ্যোস সে ঘাদত্‌ চেরেট গোরি নেযা ।” ন-আন এযের।
ন-আন এত্তে এত্তে রাজকন্যা কবাত্তুন চুলান মাঘের । কত্তে, ”ও কবা! ম-অ
চুলান দে।” তে রাজকন্যা চুলান ফেরৎ পে-ল, চুল সুধারুয়া দার অ-ল।
আর মাট্ট্যা কানুসসানরে কত্তে, "মর সুদ্যাবাচ্ছান মরে দে।” মাট্ট্যা
কানুসসানে সুদ্যা বাচ্ছান দিল। আ-র হুরুল্যাবুইয়াত্তুন রাজকন্যা সোনাত্তুক
মাগি-ল। তে হুরুল্ল্যাবুয়া রাজকন্যারে সোনাত্তুকুয়া দিল। তে রাজকন্যা আ-
র জলং জলং মু গোরি দোল অ-ল।

তে আনন্দ কুমার, রাজকন্যা, বুড়ি ঘাদত্‌ লুঙিলাকোই । তে
রাজঘরত উদিলাক্কোই । তে রাজালোই দেঘা গল্লাক। রাজা সমারে আনন্দ
কুমার কধাবার্তা অর। আনন্দ কুমারে রাজারে কলদে, "বিল্ল্যা মুই প্রতাপ
কোম।” তে বেলান গেল। রেত্‌ অ-ল। আনন্দ কুমারে রাজার মুজুঙে প্রতাপ
৮৩


কবদে। তে আরম্ভ গল্ল প্রতাপ। কত্তে , "এত্তেই এক রাজা । রাজার দ্বিবা
মোক। দিবা মোগতুন ইক্কুয়া অ-লদে রেক্ষস মিলা । চিগোনুয়া মানেই মিলা
দ্বিবা মোগত্তুন দ্বিবা পুয়া অলাক। মানেই মিলাবুয়া পুয়াবুয়া চিগোন্নুয়া। 
রেক্ষসি মিলাবুয়া পুয়াবুয়া অলদে ডাঙরবুয়া।

মানেই মিলাবুয়া পুয়াবুয়ালোই রেক্ষসি পুয়াবুয়া দ্বি-ভেইয়্যে স্কুলত
লেঘা শিগা যান। তে দ্বি-ভেইয়্যে গাবুর-সুন্দর অলাক্কি। তে রাজায় তেগুজ্যা
শিগারে যায়। হরিঙ, শুকর, কুড়া শিগার গোরি মারি আনেগোই। রেক্ষসি
গম গত্তে গত্তে বেগভাগ কাজাবাদে খায়। এক্কেনা গোরি থোই দে
সিয়ানত্ত্যাই মানেই মিলাবুয়া রেক্ষসিরে কোনদিন কোন কধা ন-অ কয়
একদিন্যা ইক্কুয়া হরিঙ মারিন্যাই সেক্ষেনে হরিঙঙুয়া কুত্তে কুত্তে আগ
দুক্ক্যাগোরি রেক্ষসি খার। তে মানেই মিলাবুয়া রেক্ষসিরে কত্তে, ”এম্বা এম্বা
হরিঙ মারি আনে, ন-অ কুলার, কুদু যায় হেরা?” তে মানেই মিলাবুয়া
কধাগান রেক্ষসি শুনিন্যাই রাগ উদিন্যাই মানেই মিলাবুয়ারে কলদে,
"কয়েকদিন পরে তরে আ রাজাবুয়ারে শুদ্ধ খেম্‌।”

পহর য়োইন্যাই স্কুলত যেবার অক্তত্‌ মানেই মিলাবুয়া তা
পুয়াবুয়ারে আনন্দ কুমার'রে কত্তে , ”ত-অ জেদেই কত্তে কয়েকদিন পরে
মরে আ তর বাব'রে তে খে-ব। তে সেনত্ত্যাই তুই মর বুগুর এক কদরা দুধ
সমারে নেযা। স্কুলত যাদে আনন্দ কুমারে দুধ কদরাবুয়াত গোরি নিন্যাই গম
জাগাত দোলেদালে ন-অ পড়ে পারা গোরি থোচ্ছই। দুত্তান হেল আ রাঙা
অলে মনে গরিচ রেক্ষসি তবাব'রে আ তম্মারে খেই ফেল্পে।”

তে আনন্দ কুমাররে তাম্মা কোইয়েদে ধগে অক্তে অক্তে 
নিগিলেন্যাই রিনি চায়গোই। তে চা যেইন্যাই দেগিলোগোইদে দুত্তান হেল 
রং য়োই উত্থে। তে আনন্দ কুমারে দুত্তান হেল দেগিন্যাই, মনত তুলিল 
রেক্ষসি তা মা-বাবরে খার। সেনত্ত্যাই দুত্তান হেল অর। তে আনন্দ কুমারে
আর ক্লাশত সোমেলগোই। তে আর কানকখন বাদে দুধ কদরাবুয়া চেবাত্ত্যাই
বারে এল। দেগি-ল দুত্তান হেল রঙত্তুন রাঙা রঙ য়োই উদের। 
শেষমেষ রাঙা অ-ল। দুত্তান রাঙা রং দেগিন্যাই তাম্মা কধা ধগে স্কুলত্তুন 
আর ঘরত-অ ন-যেইন্যাই ধেই যাল্লোই। 
৮৪


তে ধাবা দেদে দেগিন্যাই রেক্ষসি বুড়ি পুয়াবুয়া পুজর গড়েল্লোই,
'তুই কুধু যর।” তে মানেই মিলাবুয়া পুয়াবুয়া তাম্মা দিয়া দুত্তান-অ কধা
কল। তা মা-বাব'রে রেক্ষসি বুড়ি খানা কধাগানয়্য কল। পরে তারেইয়্য
খে-ব বিলিন্যাই কল। তে সেনত্ত্যাই মুই ধেই যাঙর কল। তে রেক্ষসি
বুড়িপুয়াবুয়ায়্য কত্তে, "ত-অ সমারে মুইয়্য যেম্‌।" তে তারা সমারে যা ধরলাক।

তারা যাদে যাদে এক রেজ্জ্যত লুঙিলাক্কই। সিয়দ্য ইক্কুয়া রেক্ষস
আঘে। সে রেক্ষচ্ছ্য রেজ্জর বেগ মানুষ, গরু, মোষ, ছাগল খেই
ফুরেইয়্যে। বাকি এলাক্কে চেরজন। বুজ্জ্যা-বুড়ি, পুয়া-পুদ-বৌ এই চের
জন । ইক্কে তারা বুজ্জ্যা গেলে বুড়ি রানী, বুড়ি গেলে বুজ্জ্যা রানী। পো-বুয়া
গেলে বৌ-বুয়া রানী তে বৌ-বুয়া গেলে পো-বুয়া রানা অয় । সেনত্ত্যাই তারা
কানাকাদি গত্তন। ঠিক সে সময়ত দ্বিবা পুয়া সিধু লুঙিলাক্কই। তে তারা
লুঙিন্যাই কানাকাদি গত্তে দেঘিন্যাই দ্বিবা পুয়া পুজর গত্তন্দে, ”তোমার কি
চেরজনত্তুন কন্না রেক্ষসি বুড়ি ইধু যেব, সিয়ানত্ত্যাই কানাকদি গরিত্তে ।”

তে সিয়ান শুনিন্যাই দ্বিবা পুয়া কলাক, "আমারে বেল্ল্যা ভাত রানি
দ্বি পারিবা?” কলাক,”পারিবং।” রেক্ষসি বুড়ি এক্কান মান্দেক ঘরত থয়।
চড়াত্তুন রেদত্‌ মান্দেক ঘরত এযে। তে দ্বিবা পুয়া বুজ্জ্যাদাঘিরে কলাক,
তুমি চিদা ন-অ গোচ্ছ্য। রেক্ষসি বুড়ি ইধু তুমি ক-ন জন ন-অ যেইয়্য।
আমি দ্বিজনে মান্দেক ঘরত যেবং।” তে দ্বিবা পুয়া ভাত গেলাক। দ্বিবা
পুয়ারে মান্দেক ঘরত বাড়েই দি-এলাক্কই। যিয়ন মান্দেক ঘরত্‌। তারা
রেক্ষসি বুড়িরে মারেই ফেলেলাক।

সে রাজ্জ্যত রাজাবুয়া ঘোষনা গজ্জেদে, রেক্ষসি বুড়িরে যে মারেই
ফেলে পারিব, তাত্তাই তা ঝি-বুয়ারে বৌ দিব। তারা দ্বি-ভেইয়্যে ইক্কুয়া
মানেই মিলা পুয়া আ ইক্কুয়া রেক্ষসি পুয়া । রাজা ঝি বুয়ারে তে কয়দে তুই
ল, তে কয়দে তুই ল। রেক্ষসি বুড়ি পুয়াবুয়া দাঙর ভেই। সিয়ানত্ত্যাই রাজ
কন্যারে তে লোক বিলিন্যাই মানেই পুয়াবুয়া রাজ কন্যারে তারে লবাত্যাই
দিল। কিত্যাই মানেই মিলা পুয়াবুয়া ললে তে গুরজন অব। রাজকন্যা
রেক্ষসি পুয়াবুয়ার গুরজন অব। তে তাত্ত্যাই কোন জিনিস মাগানা, কধা কনা
বেক্কানি অসুবিধা অব। তে সিয়ান রেক্ষসি বুড়ি পুয়াবুযায়্য মানি নি-ল।

৮৫



তে রাজকন্যালোই রেক্ষসি বুড়ি পুয়াবুয়ার মেলা অ-ল। দ্বি-ভেইয়্যে
যিন্দি যান সমারে যান। একদিন্যা দ্বিভেইয়্যে গাদিবাত্ত্যেই যাদন। তে
দাঙর ভেইবুয়া গামছাগান ঘরত ফেলে যেইয়্যে। দাঙর ভেইবুয়া 
ভেইবুয়ারে কলদে, "ম-অ গামছায়ান ফেলেই এচ্ছ্যং। এক্কেনা আনি দেগোই যা।"

গুরভেইবুয়া গামছায়ান আনি দিবাত্ত্যাই তা ভুঝি ইধু গেল। কত্তে, "ভুজি
ভুজি দাদা গামছায়ান দিদে।” তা ভুজি কল, “কাক্কন বাচ্ছেই থাক্‌।” কাক্কন
বাদে তা ভুজি গামছায়ান্দোই উদবুয়া মোজা গোরি তা দিয়োরবুয়ার কবাল
চেই লুগি মারি দিয়েগি। তার কবাল ফাদি রক্ত পড়ি-ল। তা দার
ভেইবুয়ারে কোই দেল্লোই, "ভুজি মরে কবাল চেই উদ মেলা দিয়ে। কবাল
ফাত্তে। মুই ইধু ত-অ সমারে থেই ন-অ পারিম্‌ আর। মুই এক্ছ্যা তত্তুন
ফারক অই যেম্বোই।”

তে তা দাঙর ভেইবুয়ারে সিয়ান কোইন্যাই যা ধোয্যে। তে দাঙর
ভেইবোলোই কানাকাদি গোরিন্যাই ফারক অলাক। যিবা ধেই এচ্ছ্যে সিবা
অলুংগে মুই আনন্দ কুমার । তে শক্তিশেলে আনন্দ কুমার পরিচয় পেইন্যাই
আনন্দ কুমাররে আজাবদে ধল্ল। তে তারা কানাকাদি গল্লাক। আঝা-আঝি
গল্লাক। তারা দ্বিভেইয়্যে ফারক অলাক। যা রেজ্জ্যত তে গেলাক। যা
রাজ্জত তে সুখে খেলাক।



পজ্জন হইয়্যে থুম, মত্তুন এযের ঘুম ।

৮৬


বিলাসধন পজ্জন

এক বুজ্জ্যা আ এক বুড়ি তারা দ্বিজনে নেকমোক। কিন্তু বুড়িয়্য
রানী আ বুজ্জায়্য রানা এ-ল। তে দ্বিজনে লোলি অইয়্যন। বুজ্যাত্তুন ইক্কুয়া
ঝি এল । সিবার নাঙ ক-বি। তে বুড়ি ঝিবুয়া নাঙান ধ-বি। বুজ্জ্যা তা দ্বিবা
ঝিরে জুম কাবি দিল। জুমান পুড়িলাক, দ্বি-বোনে আরা কারিলাক, ধান
কুজিলাক, ধান উদিল, জুম ছুলিলাক। ধান থুর অ-ল। ধান নিগিলি-ল। ধান
রাঙা অ-ল। পেক রাখা অক্ত অইয়্যে। দ্বি-বোনে জুমত পেগ রাগা যান। দ্বি-
বোনে বানা পেগ ধাবানা- থ্রুয়াই বাল্যা, ধান খেলে মুরত যা, ঘোজ্যা খেলে
লাঙেলত যা, কোন খেলে লেজাত যা, পানি খেলে ছড়াত যা, তবে এযের
মুগড় ধরি, তম্মা এযের খাগারা ধরি কিজাগ কারি ধা! ঝারত্তুন লুগিয়্যা গোরি
ডাগি কত্তে, ”থিপুত থিপুত থিপুরী- সুধা কাদি নিগুরি, তবাবরে আ তম্মারে
কোচ্ছ্যই- মরে জামেই নিবনি? ”

তে বেল্ল্যা ঘরত ফিরিন্যাই দ্বি-বোনে তারা বাব-মারে সে কধাগান
কলাক্কি। তারা বাব-মায় কলাক্কে, ”এযেস্তে কেল্ল্যা গেলে যদি সেঙুরী কয়!
সালে নিব নিব কোইয়্য।" রেত্তুয়া পহর অইন্যাই তারা আর তারকেল্ল্যা 
জুমত গেলাক। তে আর সিদুক্ক্যা গোরি তারা পেক ধাবাদন। আর' ঝারত্তুন
লুগিয়া গোরি কত্তে, থিপুরী থিপুরী, সুধা কাদি নিগুরী, তম্মারেলোই তবাবরে
কচ্চোই মরে জামেই নিবনি?” তে দ্বি-বোনে কলাক, "নিব নিব ।” বেল্ল্যা
ঘরত ফিরিন্যাই তাবাবরে আ তাম্মারে সিয়্যান কলাক্কি। তারা বাব-মা
সিয়্যান শুনিলাক।

তে বেন্যা পহর অ-ল। পহর অইন্যাই তারা বাপ্পুয়া লাগা খাজ্জেং
বুনি-ল। তে খাজ্জেঙুয়া লোইন্যাই জুমত গেল। তে দে-লগোই ইক্কুয়া বিরাট
আজব সাপ । সাপ্পুয়ারে লাগা খাজ্জেঙুয়া নিন্যাই ক-লগোই সত্যি যদি ম-অ
ঝি-য়র নাঙে জামেই অই থাচ সালে এই খাজ্জেঙুয়াত্‌ সমবি। সাপ্পুয়া
সোমে-লগি। তে সাপ্পুয়া ঘরত আনি-ল। তে এক্কান ঘর তুলি দিল। তা ঝি-
বুয়ারে আ সাপ্পুয়ারে সে ঘরান ভিদিরে বানি থ-ল।

বেল্ল্যা তা ঝি-বুয়ারে সাপ্পুয়া সাজা ধয্যে। আক্কে চুলত তেল দি
দিয়ে। তে আজুরি দিয়ে । চুলান আজুরী দেদে কবি তা বাবরে কত্ত, ”ও বা

৮৭


শিরা করত করত গরেল্লে বা খাইলে দিন্যাই লেবক খায়।" তা বাবে কত্তে, 
"ও ঝি, ন-অ কানিচ্‌ তর জামেইয়্যে আদ-র তেল মাদাত দিন্যাই চুল আজুরী দের।
আজুরী দিন্যাই চুলান চুল সুধা বানি দিল। আর কবি কত্তে, "নাক করক করক 
গরেল্লে বা খাইলে লেবক খায়।" তা বাবে কত্তে, "ও ঝি, ন-কানিচ তর জামেয়ে
তরে সোনার নজ (নাক ফুল) পিনেই দের। ক-বি অ-র কল, "ও বা! কান করত 
করত গরেল্লে বা খাইলে লেবক খায়।" তে তা বাবে ডাগি কত্তে, "ও ঝি, ন-অ কানিচ।
তর জামেইয়্যে তরে সোনার কজ ফুল পিনেই দের।"

ক-বি আর কত্তে, "তদা করত করত গরেল্লে বা খাইলে লেবক
খার।” ক-বিরে তা বাবে ডাগি কত্তে, ”ও ঝি, ন-অ কানিচ, তর জামেইয়্যে
তরে তদাত আজলি, আলছড়া, টেঙাছড়া, তেলউরি ছড়া পিনেই দের। তা
জামেইবুয়া কবিরে সিয়ানি পিনেই দিল। ক-বি আ-র কত্তে, ”ও বা হাত
করত করত গরেল্লে বা খাইলে লেবক খায়।” তে ক-বি বাপ্পুয়া ক-বিরে
ডাগি কত্তে , "তে জামেয়্যে তরে আদত তাজ্জুর, বালা হারু, কুজি হার,
আন্দিক পিনেই দের।

ক-বি তা বাবরে ডাগিন্যাই কত্তে, ”ঠেং করত করত গরেল্লে বা
খাইলে লেবক খায় ।” তা বাবে কত্তে, ”ও ঝি! ন-অ কানিচ। তর জামেইয়্যে
তরে চাল্লিশ টেক্ক্যা ঠেঙত হারু পিনেই দেত্তে।” ক-বি আর তা বাবরে ডাগি
কত্তে , "বুক করত করত গরেল্লে বা খাইলে লেবক খায় ।” তা বাবে কত্তে ,
”ও ঝি, ন-অ কানিচ তর জামেইবুয়া তরে দোল সিলুম উরেই দের, বুগুত
খাদি বানি দের” ক-বি আর তা বাবরে কত্ত, ”ও বা, ফাড় (কোমর) করত
করত গরেল্লে বা খাইলে লেবক খায় ।” তা বাবে ডাগি কত্তে, ”তর জামেইয়্যে
তরে নূয়া হুলচ পিনোন পিনেই দের”

ক-বিলোই তার জামেইবুয়া জুর অলাক। বুজ্জ্যারে বুড়ি ডাগি কত্তে,
"ও বুজ্জ্যা! ক-বিলোই সাপ্পুয়া কি জুর অলাক। নাহি সাপ্পুয়া ক-বিরে গিলিল।
আন্দার আন্দার এ-ল বুড়ি সাপ্পুয়ারে রিনি চে-লগোই। বুড়ি ক-বিরে
দোল দোল অষ্ট-অলংকার পিন্যা নূয়া নূয়া পিনোন খাদি পিন্যা অবস্থায়
দেগি-ল। আ সাপ্পুয়া রাজপুত্র ধোক্ক্যা গোরি ক-বিলোই কায়-কুই বোই
আঘন। বুড়ি কবি আ জামেইবুয়ারে দেগিন্যাই পাগল অইয়্যে। 

৮৮


সাপ্পুয়ারে মানুষ রুপ দেগিন্যাই বুড়ি বুজ্যাত্তুন জামেই মাঘা
যেইয়্যে। কত্তে , "বুজ্জ্যারে বুজ্জ্যা তর কবি জামেইবুয়া ধোকা ধ-বিত্ত্যাইয়্য
ইক্কুয়া জামেই আনি দেগোই।” বুড়ি কধাগান শুনিন্যাই বুজ্জ্যা ইক্কুয়া লাগা
খাজ্জেং বুনি-ল। লাগা খাজ্জ্যাঙুয়া বুজ্জ্যা বুগি-ল, সমারে কুকুর ডাগি ল-ল।
তাগল ধারেল ৷ তাগলান ল-ল। ঝাড়ত গেল । ঝাড়ত লুঙিন্যাই কুকুর ঝাড়ত
ছুয়ে দিল। বুজ্জ্যা ঝাড়ত ইক্কুয়া সাপ সুপ পেইয়্যে। লাগা খাজ্জ্যাঙুয়াত
সাপ্পুয়ারে ভরেল। লাগা খাজ্জ্যাঙুয়া বুগিন্যাই ঘরত ফিরিলাক। ঘর উদানত
বুড়ি ঘরত তুলি দিল। তে তা ঝিবুয়া আ সাপ্পুয়ারে সে ঘরানত বানি থ-ল।
সেক্কে রেদ অ-ল।

তে বুড়ি ঝিবুয়া তা মারে ডাগিন্যাই কত্তে, ””ঠেঙানী যাল যাল্লে মা
খাইলে লেবক খায়।” তাম্মা কত্তে, ”ও ঝি! তর নুয়া জামেইয়ে তরে ৪০
তলা ঠেঙত হারু পিনেই দের।” সিন্দি সাপ্পুয়া ধ-বিরে ঠেং পর্যন্ত গিলি
ফুরেইয়্যে। আর কত্তে, ”মা, ফারবুয়া যাল যাল্লে খাইলে লেবক খায়।”
তাম্মা কত্তে, ”ও ঝি! তর জামেইয়ে হুলুচ পিনোন পিনেই দের।” তে সাপ্পুয়া
ফারবুয়া সং গিলি ফুরেইয়ে।

তে আর ধ-বি কত্তে , ”"তদা যাল যাল যাল্লে মা খাইলে লেবক
খায়।” ধ-বি আর কধা কই ন-অ পারে। গিলিই ফুরেইয়্যে। তে বুড়ি
বুজ্জ্যারে কত্তে, ”ম-অ ঝি-বু-বুয়া বানা তদাবুয়াত্‌ যাল যাল কইন্যাই জুর
অইয়্যে-মাদবুল নেই। না সাপ্পুয়া ধ-বিরে গিলি খেইয়্যে। আহ ত-অ ঝিবুয়া
দ শিরাত্তুন ধরিন্যাই কইয়্যে। তর ঝি-বুয়া দ (ক-বি) করত করত কইয়্যে।
আ মঝি-বুয়া দ বানা তদাবুয়া যাল যাল যাল্লে কইন্যাই জুর অইয়্যে। নাহি
সাপ্পুয়া ঘেচ্ছ্যা গিলি খে-ল?” তে বুজ্জ্যা বুড়িরে কত্তে, ”কিজানী কিজানী!”
বুজ্জ্যা কিজানী কিজানী কইন্যাই ধাবা যেইন্যাই ধ-অবিরে চেবার যেইয়্যে।
চাইদে সাপ্পুয়া ধ-বিরে গিলিন্যাই ঘরানত্‌ আদং-নআদং গোরি আঘে। তে
বুড়ি বুজ্জ্যারে সাপ্পুয়ারে কাবা বাজেই দিল। বুজ্জ্যা বুড়ি কথায়ান শুনিন্যাই
তাগলান লদে লে সাপ্পুয়া ধেই যেইয়্যেগোই।

ইন্দি বুজ্জ্যা ঝি-বুয়া কবি আ থা নেক্কুয়া দ্বিজনে গাধা যিয়্যন। সিধু
কবি তা নেক্কুয়াত্তুন তা নাঙান পুজর গরের। কত্তে , "কুমার ত নাঙান কি?
ক-বি নেক্কুয়া কত্তে, "ম-অ নাঙান পেলে বা জানিলে মনত্‌ দুঘ পেবে।” কবি
কত্তে , "মুই দুঘ পেলে পাং, সুঘ পেলে পাং। কুমার তুই তুয়া তর নাঙান ক-অ 


৮৯

এই কথাগান কোয়া-হি গত্তে-ছড়া পানিয়ান তারার আধু সং উত্তে। তে
ক-বি যে বারে বারে পুজর গরের কুমার ত নাঙান কি? তা নেক্কুয়া যে যে
কয়, মঅ নাঙ পেলে দুঘ পেবে।

ক-বিয়্য যে সিয়ান কোই কোই থায়। অর্থাৎ তা নেক্কুয়া নাঙান কি
জান্দ চায়। ক-বি যেক্ষে পুজর গরের সেক্ষে পানিয়ান তারার ফার সং
উথে। কিন্তু কবি যে তা নেক্কুয়া নাঙান পুজর গরের। কত্তে- কুমার ত নাঙান
কি? তা নেক্কুয়া আর কল ম-নাঙান শুনিলে মনত দুঘ পেবে। ক-বি আর
কত্তে - মন সুগ পাং আর দুঘ পাং তুই মরে ক-অ ত নাঙান কি? সেক্কেনে
পানিয়ান তারার তদাসং উত্থে। কবি যে কয় কুমার ত নাঙ কি? ক-বি
নেক্কুয়া কুজলি থরি থেই ন-অ পারিন্যাই কল, "ম নাঙান 'বন বিলাস ধন।”

ক-বি নেক্কুয়া তা নাঙান কোইন্যাই তারা এক্কেবারে দুবিলাক।
এক্কেবারে লুগি গেলাক। ফুরুত গোরি দুবিন্যাই ক-বি নেক্কুয়া বড় বিলাস
ধন ঘরত লুংঙন্দোই । ক-বি শুরীবুয়া রেক্ষস মিলা । ক-বিত্তুন নিত্তুয়া মানেই
বাচ পায় । ক-বি শরীবুয়া ক-বিরে খেবাত্ত্যাই চক্রান্ত আরম্ভ গল্ল । বন বিলাস
ধনে নিত্তুয়া ভাত খেইন্যাই বাদল্লোই শিকারত যায়।

কবি শুরীবুয়া দিনপত্তি চড়াত যায় । চড়াত্‌ যেবার আগেন্দি ক-বিরে
কয়দে, "মুই এক্কান কথা কদুং ধরিবেনি বৌ? কৰি তা শুরীবুয়ারে কয় দিয়ে
ধরিম মা ত-অ কধাগান। তা কধাগান ধরিব কোইন্যাই তা শুরীবুয়া কালা
কড়লা এক্কান কাবর দিন্যাই কত্তে, ”ধুব গোরি ধোইন্যাই থোইদি ন-অ
পাল্লে ধুব ন-অ অলে বেল্ল্যা চড়াত্তুন এইন্যাই তরে খেমবি।”

ক-বি দরে কানি কানি কাবরান ছড়াত ধল্লোই। কিন্তু ধুব ন-অ
অয়। ধুব গোরি ন-অ পারের কিন্যাই কবি কানি কানি কাবরান ধরছে ধর।
সিয়ানত্যাই বন বিলাস ধন বাদলান আদিক্ষ্যা গোরি মাদিত ঝুরি পোজ্জ্যে।
আদ বাদলান ঝুরি পোড়িন্যাই বন বিলাস ধনে মনে মনে ভাবেত্তে, "আ-দ
বাদলান ঝুরি পোল, আমা মানেই কন্যার কি য়োল!" বন বিলাস ধনে সমারে 
সমারে ঘরত এল, তে পানি ঘাদত তা মোক্কুয়া ইধু গেল। পুজর গল্ল কি অইয়্যে?
তে তা শুরীবুয়া কোই যেইয়্যেসে কধাগান বন বিলাস ধনরে কল। বন বিলাস 
ধনে ক-বিরে ক-ল, তর বাবদিন্যা ধবা ডাক। ডাগিন্যাই ধবা 

৯০

এলাক। তারা ধুব গোরি ধোই দিলাক। কাপড়ান ধুয়া অলে শুকেন্যাই
গুচ্ছেই রাগেই দিল ক-বি।  

তা শুরীবুয়া বেল্ল্যা চড়াত্তুন ফিরি ঘরত লুঙিন্যাই ক-বিত্তুন পুজর
গরেল্লি, ”বৌ বৌ কোইয়্যংগে কধাগান অইয়্যেনে বৌ?" কবি তা
শুরীবুয়ারে কত্তে, ”অইয়্যেদ মা।” তে তা শুরীবুয়া কত্তে , "কার করম রে
কার করম! বেগ বন বিলাস ধন করম।” ক-বি শুরীবুয়া কল, "ইয়ে লক্ষে
খেই ন-অ পেলুং, বিয়ে লক্ষে খেম।” তারকেল্ল্যা আ-র ভাত রানিলাক। বন
বিলাস ধনে ভাত খেইন্যাই শিকারে যেইয়্যে। কবি শুরীবুয়া চড়াত্‌ যেবার
আগেন্দি ক-বিরে আ-র কত্তে, ”বৌ বৌ, এক্কান কধা কদুং ধরিবেনি বৌ?”
কবি কত্তে, "ন-ধত্তুং কিয়্যা মা!” কবি শুরীবুয়া আ-র কালা কড়লা পিলাবুয়া
ধুব গোরি মাজিবাত্ত্যাই নিগেলে দি-গেল। কল, "ধুব গোরি ন-অ পাল্ল্যে,
তরে বেল্ল্যা এইন্যাই খেমবি।”

ক-বি ছড়াত্‌ যেইন্যাই কালা পিলাবুয়া কেজের কিন্তু ধুব গোরি ন-অ
পারের। তে সেনত্ত্যাই কানের । তে কবি কানের কেইন্যাই বন বিলাস ধন
আদত্তুন বাদলান ঝুরি পজ্জ্যে। বন বিলাস ধনে ভাবেত্তে, ”আদ বাদলান
ঝুড়ি পোল, মানেই কন্যার আর কি য়োল্‌!” বন বিলাস ধনে এ নিমিত্তয়ান
পেইন্যাই ঘরত ফিরি এচ্ছ্যে। ফিরি এইন্যাই মানেই কন্যারে বন বিলাসে
পুজর গল্ল, "তর কি অইয়্যে?” তে কবি বন বিলাসরে কত্তে, "এ কালা
পিলাবুয়া তম্মারে ধুব পোরি মাজি থোই দি নপাল্লে, তম্মা বেল্ল্যা চড়াত্তুন
এইন্যাই মরে খেবগি কোই যেইয়্যে।” বন বিলাসে মানেই কন্যারে কল,
"তর বাবদিন্যা কুমার ডাগিন্যাই ক-অ, ম-অ কালা পিলাবুয়া ধুব গোরি ধ্যু-
গি।” তে ক-বি ডাগিল, কুমার এলাক। কালা পিলাবুয়া ধুব গোরি দিলাক।

ক-বি শুরীবুয়া বেল্ল্যা ঘরত ফিরিন্যাই পুজর গরের, "বৌ বৌ
কোইয়্যংগে কামান অইয়্যনে বৌ?” ক-বি কল, ”অইয়্যেদ মা। কবি -
কদাগান শুনিন্যাই বন বিলাস মা ক-ল, "কার করম রে কার করম, বেগ বন
বিলাস ধন করম। ইয়্যে লক্ষে খেই ন-অ পেলুং, বিয়ে লক্ষে খেম।”

তার কেল্লা পহর অইন্যাই বন বিলাস ধনে শিকারে যেব আ
রেক্ষসি বুড়িয়্য চড়াত যে-ব। তারা ভাত খেই ললাক। বন বিলাস ধনে
শিকারে যেইয়্যেগোই। রেক্ষসি বুড়ি তা পু-দ বৌবরে কত্তে, "বৌ বৌ আ-র

৯১


এক্কান কধা কদুং ধরিবেনি বৌ?” কবি কল, "কিয়্যা ন-অ ধত্তুং মা।”
রেক্ষসি বুড়ি এক দুল শষ্য ভূইয়্যত্‌ ঢালি দিয়েগোই । তে রেক্ষসি বুড়ি ক-বিরে 
কল, ”এই শষ্যগুন মাদিত্তুন তুলি ন-অ পাল্লে, ইক্কুয়া উ-ন থেলে তরে
বেল্ল্যা এইন্যাই খেম্বি।”

কানি কানি কবি শষ্যগুন মাদিত্তুন তুলেল্লোই। তে বন বিলাস
বাদলান আদত্তুন ঝুড়ি পোল । তে বন বিলাসে ভাবেত্তে, ”আদ বাদলান ঝুড়ি
পোল, আমা মানেই কন্যার কি হাল্‌ য়োল!” তে বন বিলাসে ঘরত ফিরি-ল।
ঘরত ফিরিন্যাই দেগেদে- মানেই কন্যা কানি কানি শধ্যগুন মাদিত্তুন দুল্ল্যত
তুলের। বন বিলাসে পুজর গরেত্তে, "কন্যা তর কি অইয়্যে?” কবি বন
বিলাসরে কত্ত, তম্মা একদুল শষ্য মাদিত্‌ ঢালি দি যেইয়্যে। দুল্লয়া উ-ন
থেলে আ ইক্কুয়া শষ্য কম অলে মরে বেল্ল্যা এলে খে-বগি।” বন বিলাসে
ক-বিরে শিগেই দেত্তে, "তর বাবদিন্যা “ক' ডাক ।”

তে মানেই কন্যা ক'গুনরে ডাগেত্তে, ”ও “ক”! ও “ক'! এ-য, এ-য
ম-অ শষ্যগুন একেনা তুলি দ্যোগি।” কবির বাবদিন্যা একঝাক্‌ “ক" এলাক।
একঝাক 'ক'য় মাদিত্তুন শষ্যগুন থুদত গোরি কাক্কেনে তুলি দি ফুরেলাক।
ঝা-গ ছেড়ে ইক্কুয়া পিদুলী “ক” পরানে মাগিন্যাই এক্কুয়া শষ্য খেই ফেল্ল্যে।
তে এক্কুয়া শষ্যত্ত্যাই দুল্লয়া ন-অ ভরের। ও বিলে দু্ল্লয়া কিত্ত্যাই ন-অ
ভরের? তগা-তগি গত্তে গত্তে সুফ পেলাক। ইক্কুয়া চু-ধ নেই “ক' আঘে।
সেই কাবুয়া পরানে মাগিন্যাই খেই ফেল্ল্যে। তে সে খেইয়্যা শষ্যবুয়া
অগলি দি-পেইয়্যে। অগল্যা শষ্যবুয়া দুল্ল্যত থোইন্যাই তে দুল্লুয়া শষ্যলোই
ভরে।

বেল্ল্যা কবি শুরীবুয়া রেক্ষসি ঘরত এইন্যায় আর পুজর গরের, "বৌ
বৌ তরে কোইয়্যংগে কধাগান য়োলনি বৌ?” কবি কত্তে ”য়োল-দ মা।”
কবি শরীবুয়া কত্তে, "কার করম রে কার করম। বেগ বন বিলাস ধনর
করম । ইয়ে লক্ষে খেই ন-অ পেলুং বিয়ে লক্ষে খেম্‌।” তে তার কেল্ল্যা
পহর অ-ল। বেন্যা রেক্ষসী বুড়ি তা ভেইয়্য ইধু যেইয়্যে। তে তা ভেইবুয়া ,
ঝি ইক্কুয়া বিলাস ধনত্ত্যাই ঠিগ গোরি এচ্ছ্যে। কলদে, ”শুক্রবারে বৌ
আনিবংগোই।" তে তা পু-দ বৌবরে আর কত্তে, "যা তুই এক পিলা ডুম
আল্দোই।” রেক্ষসি বুড়ি এক্কান চিদি লিক্কেদে (কবি আদে) ইবা বিলে বন

৯২

বিলাস মোক মানেই মিলা, সিদু লুঙিলেগি খেবা। মরে এক্কান রান শুগেই
থোই দিবা ।” চিদিয়ান লোইন্যাই ক-বি আদত্‌ গোরি কানি কানি যার।

তে শিকারে যেইয়্যা বন বিলাস ধন আদ বাদলান আর ঝুড়ি পল্ল।
তে বন বিলাস ধনে আ-র ভাবেত্তে, "আদ বাদলান ঝুড়ি পোল, আমা মানেই
কন্যার আর কি হাল য়োল্‌!” তে ঘরত যাদে পদত্‌ ক-বিরে লাগত্‌ পেইয়্যে।
বন বিলাস ধনে ক-বিত্তুন পুজর গরেত্তে, "কন্যা এক্কান কাগজ আদত্‌ গোরি
তুই কানি কানি কুধু যর? কবি কত্তে, "তম্মাইয়্যা মরে ডুম কজা দি
পাদাত্তে।” বন বিলাসে কল, "চাং চাং সিয়ান কি কাগজ মরে দে।” তে কবি
কাগচ্চান বন বিলাস আদত্‌ দিয়ে। বন বিলাসে কাগচ্চান মাদেই চায়দে
লেঘা আগেদে ইবা বন বিলাস মোক । লুঙিলেগি কাবি খ। মরে এক্কান রান
থোই দ্যো।” বন বিলাসে চিদিগান পড়িন্যাই কত্তে, "মারে ভালাক্কাই
চিদিগান পোড়ি চেলুং। তরে ইক্কুনু খেলাক্কুন।” তাম্মা লেক্ক্যা চিদিগান ফাদি
ফেলেন্যাই বন বিলাসে নুয়া গোরি চিদি লিগি দিল, ইবা বন বিলাস ধন
মোক, তারে দোলেদালে খাবেবা, রাগেবা। তে এক পিলা ডুম পাদেই
দিবা।' বন বিলাসে ক-বিরে কত্তে, যা ঘরত যা। তাগল এক্কান, খুদ এক
মোজা আন্দোই । সিয়ানি আনিন্যাই বন বিলাস্যোই এগত্তর অ-ল।

তে বন বিলাস ধনে ক-বিরে কত্তে , "যাদে বাদে এক্কান ভাঙা ঘর
লাগত্‌ পেবে। সে ভাঙা ঘরানত ইক্কুয়া থক্‌ দি যেচ। আর সরমা কুড়া
লাগত্‌ পেলে আদার দি যেচ। যাদে যাদে এক্কান কাদা বন লাগত্‌ পেবে
সিয়ান কাবি কুবয় যেচ্‌। আর যাদে যাদে কদ্দুর গেলে বড় গাঙত পল্লেগোই
এক গুজত্‌ সালাম গরিচ, আ এক গুজত্‌ পানি খেচ। ওকুলে লুঙিলেগোই
রেক্ষচ্ছুনে তরে আ গোরি খেবাত্ত্যাই এবাক, সেক্ষেনে চিদিগান পুগ গোরি
আ-বুয়াত্‌ ফেলেই দিচ্‌।”

ক-বি ঠিক সেই ধগে ধগে গোরি যেইন্যাই উকুলে পার অইয়্যে ।
চাইদে রেক্ষস্যা আ গোরি এযের। ক-বি ফুক গোরি আ-বুয়াত চিদিয়ান
ফেলেই দিয়ে। রেক্ষস্যা চিদিগান খুলিনাই পোড়ি চে-লদে লেগা আঘেদে
ইবা বিলে বন বিলাস মোক, তারে দোলে খাবেইবা, রাগেইবা । এত্তে সমারে
এক পিলা ডুম দি-পাদেইবা। তে তারে দোলেইদালে খাবেলাক, রাগেলাক।
বেন্যা পহর অইন্যাই এক পিলা ডুমবোই বড় গাঙান পাড় অল্লি। ক-বি বড়
গাঙান পাড় অদে তা শুরীবুয়া বড় গা-ও একুলেত্তুন ডাগি কত্তে, ”ও বড় গাঙ

৯৩


তারে (ক-বিরে) খা।” বড় গাঙানে কত্তে, "মুই তারে কিত্ত্যাই খেদুং! তে
মরে পাড় অদে এক গুজ সালাম গোচ্ছে। এক কুজত্‌ পানি খেইয়্যে। তে
তারে কিত্ত্যাই খেদুং ?" কদ্দুর এইন্যাই কাদা বনান লাগত্‌ পেইন্যাই কবি
শুরীবুয়া কত্তে, ”ও কাদাবন তারে আঝ আঝ (আদনা)।" কাটা বনে কত্তে 
"মুই কিত্ত্যাই তারে আঝিদুং। তে মরে সোর গোরি যেইয়্যে। আর এত্তে
এত্তে ছড়মা কুরবুয়ারে লাগত্ পেইয়্যে রেক্ষসি ছড়মা কুরবুয়ারে কত্তে ," ও
ছড়মা  কুরবুয়া তারে (ক-বিরে) খু-দ, খু-দ।" ছড়মা কুড়াবুয়া কত্তে , "মুই
তারে কিত্ত্যাই  খুদিদুং। তে মরে যাদে খুদ (আদার) দি যেইয়্যে।” আর
এত্তে ভাঙা ঘরান লাগত্‌ পেইয়্যে রেক্ষসি বুড়ি কত্তে, ”ও ভাঙা ঘরান তারে .
ঝাবা, ঝাবা।” তে ভাঙা ঘরানে কত্তে, "মুই তারে (ক-বিরে) কিত্ত্যাই
ঝাবেদুং? তে মরে ইক্কুয়া থক দি যেইয়্যে।”

তে ঘরত লুঙিলগোই। তে কবি তা শুরীবুয়ারে ডুম পিলাবুয়া
গোজেই দিল। গোজেই দিন্যাই তা শুরীবুয়া কত্তে, "কার করম রে কার
করম, বেগ বন বিলাস ধন করম। ইয়্যে লক্ষে খেই নপেলুং, বিয়ে লক্ষে
খেম।” তে রেত্তুয়া রলাক। বেন্যা পহর অ-লে বৌ কজা। বৌ কজা
 যেবাত্ত্যাই  বন বিলাস ধনরে কল। তুমি নেক্কুয়া-মোক্কুয়া দিজনে বৌ কজা
যেইয়্য। তে বন বিলাস ধনে তা মোক্কুরে কলদে, "বৌ কজা গেলে মত্তুন
এক্কেনায় ফারক ন-অ  য়োচ্‌। আমিজা মরে ধরি থেবে। ন-অলে মত্তুন
এক্কেনা ফারক অলে তরে রেক্ষচ্ছুনে খেবাক্কোই। এক্করে কবাকসিয়্যা, তর
লাজ নেই, বেগেইয়্যা মিলা, নানা বাবত্ত্যা কধা কবাক। জনমত্‌ নেক ন-
দেগে , তুই সিয়্যানি কিচ্ছু মনে ন-অ গোরিন্যাই মরে দর গোরি ধরি থেবে।
এক্কেবারে এক্কেনায়্য ফারক ন-অবে মকিয়াত্তুন । নয় তরে খেবাক্কই।” তে
ক-বিয়্য সেধোক্ক্যাগোরি গোচ্ছ্যেগোই।

বৌ আন্ন্যে, তা শুরীবুয়া, তা শালিবুয়া এচ্ছ্যে। বেল্ল্যা ভাত
খেইন্যাই ঘুমত পত্তন্দই। বিলাস ধনরে তাম্মা কত্তে, "বিলাস ধন! নূয়াবুয়া্রে
থোচ তর দেনেন্দি ,পুড়ান্নুরে থোচ বাঙেন্দি ।" বিলাস ধনে তাম্মা কধা
ধগে ন-অ গোরিন্যাই নূয়াবুরে থোইয়্যে তার বাঙেন্দি, পুড়ান্নুয়ারে থোইয়্যে
তার ডেনেন্দি । তে তিন জনে ঘুম যাদন। কিন্তু বিলাস ধনে ঘুম ন-অ যায়।
মুয়ানত পাদল কাপড় ঘুম ছালনা দিন্যাই ঢাগি রোইয়্যে । রেক্ষচ্ছুনে বড় 
পিলালোই গরম পানি তুলি দ্যোন। বন বিলাস ধনে ঘুম ন-যেইন্যাই চুর
 

৯৪

গোরি চেই রইয়্যে । চাইদে টিকিনিট ধরি গরম পানিত ফেক্কেলেক গোরি
ফেলেই দোন্দোই । ফেলে দিন্যাই য়োলে য়োলে খা ধোরিলাক । খাদে খাদে
ভা শালিবুয়া কত্তে তা শুরীবুয়ারে, "মা মা, ইবা কি এব্বে বেবেই আঙুল্লুয়া
ধক্‌ ।" যেরেন্দি খবর পেলাক তারা মানুচ্চুয়ারে খেলাক্কে । খবর পেইন্যাই
অক অক গত্তন।

বন বিলাস ধনে কাক্‌খন বাদে উত্ত্যে। তে উদি উদায় তিন জনরে
কাবি ফেল্লেগোই ৷ তে তা উ মোক্কুয়া ক-বিলোই সুখে গিরিত্তি গোরি
খেলাক।

পজ্জনান অইয়্যে থুম মত্তুন এযের ঘুম
৯৫
বান্দরী পজ্জন

এত্তেই এক বুজ্জ্যা, এক বুড়ি। তারাত্তুন এক্কুয়া গোরি ঝি। জুম
কাপ্পুয়ান তারা। জুম কাবিন্যাই পুড়িলাক, আড়া কারিলাক, ধান কুজিলাক,
ধান ভুই শুলীবার অক্ত অ-ল। বুজ্জ্যা-বুড়ি তারা ঝিবুয়ারে দুলনত ফেলে
যান। তারা জুম ছুলা যান। জুম ছুলা বাক ডুজিন্যাই বাকত্তুন উদিন্যাই বুড়ি
মোন ঘরত ভাত রানা উত্থেগি । তোন রানিবাত্ত্যাই তাবা দের। তাবা দিবার
আগেন্দি সিদো-ল চুমাবত্তুন সিদোল লবাত্ত্যাই সিদোল চুমাবুয়ার ডিবাবুয়া
হুগেইয়ে। তে সিদোল চুমাবুয়া হেত্‌ গড়েত্তে চাদ্যে ইক্কুয়া বান্দর-ছ নিগিল্ল্যে
সিদো-ল চুমাবত্তুন।

বান্দর ছ-বুয়া ভাত রানিবার উত্থেদে বুজ্জ্যা মোক্কুয়া বুড়িরে সালাম
গোরি পড়ি-ল। বান্দর-ছ-বুয়া মিলা। বান্দরী কত্তে, *বুড়িরে ঝু নানু মরে
কিচ্ছু  ন-গজ্জ্য। মুই তমা ঝিবুয়ারে রাগেই দিম।” বান্দরীরে বুড়ি কিচ্ছু ন-
গোরি-ল। বুজ্জ্যা ধান ছুলাত্তুন উদি-ল। ভাত খেবাত্ত্যাই জুগেলেলাক। ভাত
খেলাক। বান্দরীরেয়্য ভাত দিলাক। বান্দরী ভাত খেল। বুড়ি বুজ্যারে
কত্তে- বান্দরী সিদো-ল চুমাবুয়াত্তুন নিগিল্ল্যে। তে মরে সালাম গোরি পোয্যে
তারে কোন কিচ্ছু নগরিবাত্ত্যাই । বান্দরী আমা ঝি-বুয়ারে রাগেই দিব।
বুজ্জ্যারে বুড়ি বান্দরী কধানি শুনেই ফুরে-ল। তারা ঝিবুয়ারে রাগেই দিব
শুনিন্যাই বুজ্জ্যা খুজি অ-ল। গম অ-ব কল । তে এবার বুজ্জ্যালোই বুড়ি জুম
ছুলা যান। বান্দরী তারা ঝিবুয়ারে রাগেই দে।

এচ্চ্যা থাদন কেল্ল্যা থাদন। একদিন্যা বান্দরী তারা ঝিবুয়ারে 
চিন্দেইয়্যে । পিরা পেইন্যাই তারা ঝিবুয়া এঙ্যা গোরি কানের । বুড়ি তা
ঝিবুয়া কানানা র' শুনিন্যাই বান্দরীত্তুন পুজর গড়ের, "ও চিজিবুয়ার কি
অইয়্যে কানেত্তে?” বুড়িরে বান্দরী চিজিবুয়া কধাগান শুনাত্তে, ”চিজিবুয়া
ভেলে বিজোর কুড়াবুয়া খে-দ।” বুড়ি বান্দরীরে কত্তে, "কাবিদে ।” বান্দরী
কুরাবুয়ারে কাবিন্যাই রানি দি-ল। তে ভাত খাদে বান্দরী চিজিবুয়ারে দে
আড়-কড়ানি, তে খায় শাসচানী। চিজিবুয়া আড় তদাত্‌ বাজেয়্যেগোই। তে
চিজিবুয়া কাগ কাগ গড়ের। বুড়ি বান্দরীরে ভাগি ক-ল, "চিজিবুয়া কি কাগ
কাগ গড়ের?” ”ও ভাত তদাত বাজেয়্যেদে”, বান্দরী উত্তর দিল। বুড়ি কল,

৯৬

"চিজিবুয়ারে পানি খাবেই দে।” তে পানি খাবেই দিয়্যে। এক্কেনা কুড়া
আড়বুয়া গেল।

বেল ডুবি-ল। বুজ্জ্যা-বুড়ি কামত্তুন এলাক। বুড়ি ভাত রানি-ল।
ভাত খেলাক। বিচ্ছোন গল্লাক। ঘুমত পল্লাক। পহর অ-ল। আর বুজ্জ্যা-
বুড়ি জুম ছুলা গেলাক। বান্দরী চিজিবুয়ালোই মোন ঘরত থেলাক। বান্দরী
আর চিজিবুয়ারে চিন্দে-ল। চিজিবুয়া আর কানের । বুড়ি শুনিন্যাই আর
পুজর গড়ের, "চিজিবুয়াত্তুন কি অ-ল? কি কানের?” বান্দরী কত্তে,
"চিজিবুয়া দোলনত বেলে ধুলি-দ।” ইন্দি কি অইয়্যে! বান্দরী চিজিবুয়ারে
দুলনত ন-খুলেন্যাই তে ধুলের। চিজিবুয়ারে মাদিত থোইয়্যেদে। বান্দরী
আর চিজিবুয়ারে চিন্দে-ল। তে চিজিবুয়া আর কানের। বুড়ি কানানা র-
শুনিন্যাই আর পুজর গড়ের । তে বান্দরী উত্তর দেত্তে, "নূয়া নূয়া পিনোনানি
বিলে পিনি-দ।” বুড়ি কত্তে , "পিনিলে পিনিবাত্ত্যাই দে।” তে বান্দরী
পিনোনানী তে নিজেই পিনি-ল। পরেন্দি বান্দরী পিনোনানী থোই দিল।

বেলান গেল । বুজ্জ্যালোই বুড়ি বেলান যেইন্যাই ঘরত এলাক। তে
বেল্ল্যা ভাত রানিরানাই খেলাক। ভাত খেইন্যাই ঘুম গেলাক। রেত্তুয়া পহর
অ-ল। আর বুজ্জ্যা-বুড়ি জুম ছু-ল লামিলাক। লামদে বুড়ি বান্দরীরে কোই
যাত্তে, "বান্দরী চিজিবুয়ারে গমে চেচছিয়া।” বুজ্জ্যা-বুড়ি কামত যেইন্যাই
বান্দরী গরম পানি দিল। তে বান্দরী চিজিবুয়ারে চিন্দেল। বুড়ি কানানা র-
শুনিন্যাই চিজিবুয়া কিত্ত্যাই কানের পুজর গড়ের। বান্দরী কত্তে , ”চিজিবুয়া
বিলে উম উম পানিলোই গাধি-দ।” বুড়ি কল, "উম উম পানিলোই
গাধেইদে ।” বান্দরী গরম পানিয়ান চিজিবুয়া কিয়্যাত ডালি দিল । চিজিবুয়া
গরম পানি ঢালা খেইন্যাই মরি যেইয়্যে।

বান্দরী চিজিবুয়ারে গম গোরিগড়াই একভাগ রানি দিল। ঠেং, শিরা,
আত্তানি অলোন শালত্‌ কোনাত্‌ থৈ দিয়্যে। দুলনান ইক্কুয়া শিল তুলি দিয়্যে।
শিল উগুরেন্দী কাপড় উড়েই দিয়্যে। ভাত রানা সাড়া গর-ল। বুজ্যা-বুড়ি
কামত্তুন উদিলাক। ঘরত এলাক। তে বুজ্জ্যা বুড়িরে বান্দরী কলদে, "নানু
নানু তুমি ভাত খ। মুই ইক্কে ন-খেম্‌। মুই গাদিমবোই।” বান্দরী ইক্কুয়া কুম
লইন্যাই ছড়াত গাদিবাত্ত্যাই গেল। কুম্মলোই ছড়াত লুঙিন্যাগোই কুম্ম ছড়াত
এক্কুয়াজারে শিল্ল্যত নিয়ুজ গচ্ছ্যে। সে র-বুয়া বুড়ি শুন্যে। বুড়ি র-বুয়া

৯৭

শুনিন্যাই পুজর গড়েত্তে, "বান্দরী আ কি অইয়্যে? কি র-অইয়্যে?” বান্দরী
বুড়িরে কল, কিচ্ছু ন-অয়। বাঁশ ভাঙি পত্তন্দে।”

বান্দরী এ কধাগান কোইন্যাই গা-জ মাধাত উত্থেগোই । বান্দরী গা-জ
মাধাত্তুন কল্লোইদে, "ও আজু নানু তোমা ঝি-বুয়া হেরান খেলাদে। সুয়াদ
পেলা নে ন'পেলা। হাত, ঠেঙানী অইয়্যেদে অলোনত । শিল্লুয়া অইয়্যে
দুলনত্‌। ও আজু ও নানু, তোমা ঝি-বুয়া হেরাগান সুয়াদ গেলা নে ন-
পেলা?”

বুজ্জ্যা কত্তে, "কুড়াবুয়া আঘেনে নেই?” বুজ্জ্যা কত্তে, "কুড়াবুয়া
আঘে নে নেই?” বান্দরী কত্তে, "হাত্-ঠেঙানী অলোনত। শিল্লুয়া অইয়্যেদে
দুলনত।” বুজ্জ্যা বুড়িরে কত্তে, "বান্দরী কত্তে  শুনংগে হাত ঠেঙানী
অলোনত, শিল্লুয়া অইয়্যে দুলনত।” তে বুড়ি অলোনত চাইগোইদে চিজিবুয়া
হাত ঠেঙানী পড়ি আঘে। দুলনত শিল্লুয়া থক দিয়ে । কাপড় উড়ে দিয়ে ।

বুজ্জ্যা বান্দর লড়া যিয়ে তাগলান্দোই। বান্দরী যে গাচ্ছুয়াত উদি
আঘে। সে গাচ্ছুয়া পরং পরং অলে আ-র ইক্কুয়া গাজত ফালুক গোরি পার
অয়। বুজ্জ্যা কয়দে, "ইধুক্ক্যা গোরি ন-অবদে।” তে বুজ্জ্যা বুড়িরে ডাগি ক-
ল, ”ও বুড়ি, ও বুড়ি।” ডাগদে ডাগদে বুড়ি, 'ঐ' ক-ল। বুজ্জ্যা বুড়ি র-বুয়া
শুনিন্যাই বুড়িরে কত্তে, "কুড়ালান আন ।” বুজ্জ্যা কুড়াল কলে, বুড়ি শুনেদে
ফাগারা । আ-র কুড়ালান কলে, তে শুনেদে কোদালান। বুজ্জ্যা কয়দে, ”ও
কুড়ল, কুড়ল কলে, বুড়ি কয়দে কেজিয়ান আন্দুং?” তে বুজ্জ্যা আর কত্তে,
”ও কুড়লান, কুড়লান আনদে।”

তে বুড়ি ভাজ বুঝিন্যাই কুড়লান বুজ্জ্যারে আনি দিল। সেক্ষেনে
ইক্কুয়ায়্য বান্দর নেই। বেক্কুন ধেইয়্যন। গাচ্ছুয়া বুজ্জ্যা গজ্জেই ন-পেল।
বুজ্জ্যালোই বুড়ি ঘরত এলাক। ঘরত এইন্যাই বুজ্জ্যা বুড়িরে কত্তে, "বুড়ি
তুই ঘরত থাক। মুই এক্কান বুদ্ধি তুলং বান্দরুনরে কেনে মারেই ফেলেম! .
ইক্কুয়া বড় দুপ বানেম। মুই ঝাড়ত যাং। ডগা বাশ কাবংগোই। তে সিন্দি 
খেদত ফিরিম। 


দুপ্পুয়া বানানা আরম্ভ গল্ল। দুপ বানানা সাড়া অরলি। তে বান্দরুনে
দেক্কুয়ান ৷ "আজ আজু সিবা কি?" বুজ্জ্যাত্তুন পুজর গততন। বুজ্জ্যা কলদে,

৯৮

"শুক্রবারে বেলে বড় বুইয়ার বেব। এ সিত্ত্যাই এ দুপ্পুয়া বুনঙত্তে। বড়
বুইয়ারত দুপ্পুয়া ভিদিরে সোমেই থেবাত্ত্যাই।” তে বান্দরুনে বিশ্বাস
যেইন্যাই কদন্দে, "আজু আজু আমিয়্য সোমেই থেই পারিবংনি?” বুজ্জ্যা
কল, "যাত্তুন মনে কয় তে সোমেই থে পারিব।” তে শুক্রবারে বুইয়ার এ-ল।
বুজ্জ্যা কত্তে, "এয এয কন্না কন্না সোমেবা?”

ডাগানা র-শুনিন্যাই বেক বান্দরুন এলাক। দুপ্পুয়া ভিদিরে
সোমেলাক। বুজ্জ্যা দুপ্পুয়া দুয়ারান নাদি দিল। বেগ বান্দরুন সোমে
ফুরেন্যাই দুপ্পুয়া দুয়ারান নাদিন্যাই বুজ্জ্যা বড় পানিত ঠেলি  ঠেলি  নিন্যাই
কামা মাদান্দি ফেলে দিলগোই। তে বড় পানিত দুপ্পুয়া  ডুবিন্যাই বান্দরুন
বেক্কুন মরি গেলাক্কই। বেগ শেষেন্দি ইক্কুয়া ছ-পেদত বান্দর বাজিল।

পজ্জন অইয়্যে থুম মত্তুন এযের ঘুম

৯৯.

দ্বি-বন্ধু সুদত টুবি আ হচ্ছবেঙ

হচ্চবেঙুয়া সুদত টুবিবুরে কত্তে, ”বন শুক্রবারে বড় বুইয়ার বে-ব।
তুই কুদু থেবে?” তে সুদতটুবিবুয়া হচ্চবেঙুয়ারে কত্তে , "বন তুই কুদু
থেবে?” হচ্চবেঙুয়া কত্তে, "বন তুই ম-অ চিদা কিত্ত্যাই গরচ। মর থেবার
জাগা সাগর । মুই চু-ম পা-ব ভিদিরে ইক্কুয়্য থেই পারং। গাদ ভিদিরেয়্য
থেই পারং। গাজ বাগ-ল ভিদিরেয়্য থেই পারং।” সুদত টুবিবুয়া
হচ্চবেঙুয়ারে কত্তে, "বন মরে এক্কান জাগা দেগেই দেনা ।” হচ্চ বেঙুয়া
সুদত টুবিবুয়ারে কত্তে, "রঙরাঙ্যা সিয়া শুক্রবারে আ-বা খে-ব, যেক্কে এক্কা
এক্কা বুইয়ার বেব তে সেক্কে যেচ। রঙরাঙ্যা আ-গোরি আ-বা খেব, সে
আভেদান্দি ফুজুত গোরি সমেচ্চোই। তে পুন ভেদান্দি নিগিলি যেচ গদং
গোরি।”

তে সুদত টুবিবুয়া যেক্ষে রঙরাঙা পেত্তুত্তুন গদলং গোরি পুনেদি
নিগিলি যিয়ে দরে দগরি উত্থে। "রঙরাঙ” গোরি দাঙর র-অ অইয়্যে। সে
তলেন্দি ইক্কুয়া পাধারি গোরি বড় গাছ আঘে, সে গাচ্ছুয়্যত বোইন্যাইবোই
বান্দজ্জ্যা খাত্তে ইক্কুয়া শুগুরীগুলা। বান্দজ্জ্যা পাধারী গাচ্ছুয়্যত্‌ শুগুরীগুলাবুয়া
খাদে খাদে রঙরাঙ্যা- রঙরাঙগোরি দগরীন্যাই বান্দজ্জ্যা শুগুরীগুলবুয়া কক্কে
লুঙি মাজ্জে খবর ন-পায়।

সেক্ষেনে ইক্কুয়া গুই সে পাধারী গাচ্ছুয়া কুড়ে গুমুরা তোগে তোগে
খার। শুগুরীগুলাবুয়া এক্কুবারে গুইবুয়া কিয়াত পিদিত পোয্যেগোই। সুগুরি
গুলাবুয়া কিয়াত পড়িনায় গুইবুয়া কত্তে, "মত্তুন পেট পুরের। পেট পুড়ানা
পে-দ জ্বালাই মরঙর। আর সি্ততুন ম-অ পিত্থানত শুগুরীগুলাবুয়া পড়িন্যাই
পীড়া অইয়্যে।” গুইবুয়া আর কত্তে, "পিত্থান পীড়া অ-ল। চাত্তেই ন-অ
পারঙর | কি গরিম মুই ইক্কুনু।” ইক্কুয়া কুড়ায় বডা পারের এমন সময়ে,
গুইবুয়া বান্দজ্জ্যা রাগে পিত্থান পীড়ায় যগন চাত্তেই ন-পারঙর তে মনে মনে
কল, "দুর কুড়বুয়া বডাবুয়া খেই  দিমবোইদে।” তে কুড় বডাগুন গুইবুয়া
খেই দিয়েগোই ।

১০০

কুড়বুয়া কত্তে, ”কি অগমান, গুইবুয়া ম-বডাগুন কিত্ত্যাই খেই
দিল?” কুড়বুয়া তা বডাগুন গুইবুঅ খেই-দিন্যাই মনত দু:গে তে পিবিরা
বডাগুন খেই দি-লগোই। কুড়বুয়া পিবিরা বডাগুন খেই দিন্যাই, পিবিরাবুয়া
মনত দু:গে কি গোরিব ভাবের । পিবিরাবুয়া তে ভাবিবুভায় গল্পদে শুকজ্জ্যা
বিজাবুয়া আ গদা কিয়ানত কামেড়েইয়্যেগোই ৷ শুকরবুয়া কিয়াগান গদা
ফুল্ল্যে। সেত্যায় শুকরবুয়া কচু, বাচ্ছুরী, আলু-কচু থুত্তলোই তোগেই খেই
ন-পারের।

তে শুকজ্জ্যা রাগে ঘুগগুগার ৷ কিয়াগান ফুল্ল্যে, পীড়া অইয়্যে, কিচ্ছু
তোগেই-বিগেই খেই ন-পারের । তে শুকজ্জ্যা রাগে রানী মিলাবুয়ার পাগানা
ধান আলাস গোরি খেই দিয়েগোই। রানী মিলাবুয়া পাগানা ধানান কাবা
যেইন্যাই দেগেদে, ইক্কুয়া ধান শিজায়্য নেই। বেক্কান শুকজ্জ্যা খেই
দিয়েগোই। তে রানী মিলাবুয়া শুকজ্জ্যা উগুরে রাজাবুয়া ইধু নালিশ
গল্পগোই।

রাণী মিলাবুঅ কত্তে, "রাজা বাবু, মুই রানীপিডি। এক্কেনা গুরি জুম
কাপ্পুয়াং সিয়ান পিচ্ছোল গোরি শুকজ্জ্যা খেই দিয়েগোই । কত্তা, মুই ন্যায়-
বিচার চাং। মুই কি গোরিম, কি খেম। শুকজ্জ্যারে বিচারান গোরি দে। ত-
ইধু বিচার দিলুং শুকজ্জ্যা উগুরে ।” রাজায় রানীমিলাবুয়া বিচারান ধয্যে।

রাজায় শুকজ্জ্যারে ডাগিল। শুকজ্জ্যারে রাজা দাগিন্যাই ঘুউক ঘুউক
গড়ের। শুকজ্জ্যা রাজা ইধু গেল। শুকজ্জ্যা রাজা ইধু যেইন্যাই ক-লগোই,
কত্তা মরে কিত্ত্যাই ডাগর।” রাজা শুকজ্জ্যারে কত্তে, "রানী মিলাবুয়ার
এক্কেনা গোরি ধান। সে পাগানা ধানান বেক্কান খেই দিয়্যচ।” শুকজ্জ্যা কত্তে
রাজারে, "মরে পিবিরাবুয়া কামেড়েয়্যেদে গদা কিয়াগান পীড়া অইয়্যে।
কিয়াগান ফুল্ল্যে। মুই আলু, কম, বাচ্চুরী থুত্তলোই উল্লে উল্লে খাং সিয়ান্য
খেই ন-পারঙর। তে মত্তুন পেট পুরের। পেট পুরানা জ্বালায় জুম ধানান
খেই দুয়্যংগোই ।”

রাজায় ক-লদে, ”পিবিরাবুয়ারে ডাগ' |” পিবিরাবুয়ারে ডাগি-লাক।
তে পিবিরাবুয়া এ-ল। পিবিরাবুয়ারে রাজা কত্তে, ”তুই শুকজ্জ্যারে কিত্ত্যাই
কামেড়েয়্যেচ্‌।” পিবিরাবুয়ায় কলদে, "কত্তা, ম-বডাগুন কুড়াবুয়ায় খেই
দিয়্যে। সে অগমানে মুই শুকজ্জ্যারে কামড় দ্যংগোইদে 1”

১০১

রাজায় কুড়বুয়ারে ডাগিবাত্ত্যাই ক-ল। তে কুড়াবুয়ারে ভাগিলাক।
কুড়বুয়া রাজ দরবারত এ-ল। কুড়াবুয়ায় রাজারে কত্তে, "কত্তা, মরে
কিত্ত্যায় ডাক্কুয়্যচ।” কুড়াবুয়ারে রাজায় কত্তে, ”তুই পিবিরাবুয়া বডাগুন
কিত্ত্যাই খেই দ্যচ্‌?” কুড়বুয়ায় রাজারে কত্তে, ”গুইবুয়া ম-বডাগুন খেই
দিয়্যে কিনত্ত্যাই মুই পিবিরাবুয়া বডাগুন খেই দুয়্যং।”

রাজায় কলদে, ”গুইবুয়ারে ডা-গ।” গুইবুয়ারে ডাগিলাক। গুইবুয়া
রাজা ইধু এ-ল। গুইবুয়া রাজারে কত্তে, ”কত্তা, মরে কিত্ত্যাই ডাক্কুয়্যচ?”
রাজার কলদে, "তুই কিত্ত্যাই কুড়বুয়া বডাগুন খেই দুয়াচ্চ্যই।” তে গুইবুয়া
কল,”মুই গুমুরা কুড়ি কুড়ি খাঙর। তে সেক্ষে বান্দজ্জ্যা ম-কিয়াত্‌
শুগুরীগুলাবুয়া ফেলেই দিয়্যে। তে ম কিয়াগান পীড়া অইয়্যে সিত্ত্যাই মুই
কুড়বুয়া বডাগুন খেই দিয়্যং ৷”

তে রাজায় বান্দজ্যারে ডাগিবাত্ত্যাই কল। বান্দজ্যারে ডাগিলাক।
বান্দজ্যা রাজা ইধু এ-ল। বান্দজ্যা রাজারে কত্তে, "কত্তা মরে কিত্ত্যাই 
ডাক্কুয়্যচ?" তে রাজা বান্দজ্যারে কত্তে, "তুই কিত্ত্যাই গুইবুয়া কিয়াত্‌
শুগুরীগুলাবুয়া ফেলেই দিয়্যচ?” তে বান্দজ্যা রাজারে কলদে, "কত্তা , মুই
ইক্কুয়া পাদারী গাজত্‌ বোইন্যাই শুগুরীগুলাবুয়া খাঙর। খাদে খাদে
আদিক্যাগোরি ইক্কুয়া রঙরাঙ- “রঙরাঙ” গোরি ডগরী উদি-ল ৷ র-বুয়া খুব
ডাঙর গোরি দোগোজ্জ্যে। তে সে র-বুয়ালোই শুগুরীগুলাবুয়া কক্ষে আদত্তুন
ঝরেই ফেল্লুং কোই নপারৎ। তে শুগুরীগুলাবুয়া জোগারগোরি গুইবুয়া কিয়াত
পোজ্জ্যে।” 

তে রাজা কয়দে, "রঙরাঙ্যারে ইক্কুনু ডা-গ।” তে রঙরাঙ্যারে
ডাগিলাক। রঙরাঙা রাজা ইধু এ-ল। রঙরাঙ্যা রাজারে কত্তে, ”কত্তা, মরে
কিত্ত্যাই ডাক্কুয়্যচ?" রঙরাঙ্যাত্তুন রাজায় পুজর গরেত্তে, "তুই কিত্ত্যাই ডাঙর
গোরী রঙরাঙ ডগচ্ছ্যচ্‌?” তে রঙরাঙ্যা রাজারে কত্তে , "কত্তা, মুই
পত্তিদিন আ-গোরি আভা খাং। সেদিন্যায় আ-গোরি আভা খাঙর। আবা
খাদে খাদে সুদতটুবি পেক্কুয়া ম-অ আবুয়ান্দি সোমেই পুনেন্দি নিগিলি
যেইয়্যেগোই। তে মুই ডরে কক্ষে রঙরাঙ গোরি ডগচ্ছ্যং কোই ন-পারং।”

১০২

তে রাজা ক-ল, "সুদতটুবিবুয়ারে । ইক্কুনু   ডা-গ।” সুদতটুবিবুয়ারে
ডাগিলাক। সুতটুবিবুয়া রাজা ইধু এ-ল। সুদতটুবিবুয়া রাজারে চিং চিং
গোরি সালাম গোরি পল্ল। কত্তে, "মরে কিত্ত্যাই কোই পাদেইয়্যচ?” রাজায়
ক-ল, "তুই কিত্ত্যাই রঙরাঙ্যা আ-ভেদাবুয়ান্দি সোমেই পুনেন্দি
নিগিলচ্ছ্যই?” তে সুদতটুবিবুয়া কত্তে, ”কত্তা, আমি হচ্চ বেঙুয়ালোই দ্বি-
বন্ধু। তে হচ্চ বেঙুয়া মরে কত্তে, "বন এযেত্তে শুক্রবারে বড়বুইয়ার বেব,
তুই কুধু থেবে? তে আ-র কত্তে মুই যিয়ত-সিয়ত থেই পারং তুই-দ থেই ন'
পারচ। তে মরে পরামর্শ দিলদে এক্কা এক্কা যেক্কে বুইয়ার এব, সেক্কে
রঙরাঙ্যা আ-গোরি বুইয়ার খে-ব, ঠিক সে সময়ত মুই রঙরাঙ্যা আ-
ভেদাবুয়াদি সোমেইন্যাই পুনেন্দি নিগিলি যেদুংগোই। তে সেদুক্ক্যা গোরি মুই
রঙরাঙ্যা আভেদাবুয়াদি সোমেই পুনেন্দি নিগিলি যেইয়্যংগোই |”

তে রাজায় কলদে, সালেন হচ্চ বেংঙোরে ডা-গ। তে ডাগিলাক।
হচ্চ বেঙঙুয়া রাজা ইধু এ-ল। রাজারে কত্তে, ”"কত্তা, মরে  কিত্ত্যাই
ডাক্কুয়াচ্চ্যে।" রাজায় কল, "তুই বড় বুইয়ার বেব ভিলি সুদতটুবিবুয়ারে
কোইয়্যচ।” বেঙঙুয়া ন-মাদে। বেক্কুনে পুজর গল্লাক, যে ন-মাদি
থায়।

তে রাজার আদেশে কাজিলোই কাত্থোল গাজত্‌ বানি থোলাক। 
হোচ্চ বেঙ , হোচ্চ বেঙ গোরি দাগিলাক। যে ন-মাদে। ন-মাদে কিন্যাই এক
বাড়ি দিলাক। বেঙঙুয়া আ-র বেজ কিয়াগান ফুলেই দিয়ে । তে আর বেজ
পিদিলাক। পিত্তে পিত্তে কাথোল গাচ্ছুয়া খিরানি বেক্কানি তা কিয়াত।
সেনত্ত্যাই ইক্কে হোচ্চ বেঙঙুয়া  কিয়াগান বেক্কান ফোরা ফোরা। ফোরাগুন
গালিলে কাত্থোল গা-জ খির নিগিলে।

পজ্জন অইয়্যে থুম, মত্তুন এযের ঘুম

১০৩

ডুলু কুমারী পজ্জন

এত্তেই এক বুজ্জ্যা আ এক বুড়ি। তারাত্তুন সাত্তুয়া  মরত পুয়া তে
ইক্কুয়া গোরী ঝি । যারে কোইয়্যা নোনেইয়্যা ঝি । বে-গ চিগোন্নুয়া।  
নাঙান ডুলু কুমারী । একদিন্যা ডুলু কুমারী তা বাবত্তুন আকাশ চানান মাগেত্তে।
কত্তে, "ও বা, মরে চানান পারিদে।” তে ডুলু কুমারী বাপ্পুয়া চানান
পারিবাত্ত্যাই ঝাড়ুত্তুন বাশঁ-গাজ কাবিলগোই। ডুলু কুমারী বাপ্পুয়া চানান
পারিবাত্ত্যাই সায়ার (সাঙু) বান্দে বান্দে চানান লাগত পাং-ন-পাং অইয়্যে।
তে  ডুলু কুমারী বাপ্পুয়া উগুরেত্তুন ফুং গোরি ঝড়ি পড়ি যেইয়্যেগোই।
এক্কুবারে মরি যেইয়্যেগোই।

ডুলু কুমারী বাপ্পুয়া মরি যেইন্যাই তাম্মারে আকাশ তারা পাড়ি
দিবাত্ত্যাই আজাগোরি ধল্ল। কয়দে, "মা, মরে আকাশ তারা পাড়িদে।”
তাম্মা ডুলু কুমারীরে তারা পাড়ি দিবাত্ত্যাই তেয়্য সায়ার (সাঙু) বানা ধয্যে।
বানদে বানদে অজল অইন্যাই সিত্তুন ধুরুম গোরি পড়ি যেইন্যাই তাম্মায়্য
মরি গে-লগোই।

তে তার সাত ভেইয়ুনেয় তারে ভারীগোরি কোচ পান। ডুলু কুমারীর
মা-বাব মরি যেইন্যাই তে অবা-অবা, কবা-কবা অ-ল। ঠিক সে সময়ত ডুলু
কুমারীর সাত্তুয়া  ভেইয়্যে তারে কদন্দে, ”আমি লঙ্কাশ্বর মারা যেবং। তুই ত
ভুজিউন সমারে থাক।” সে কদাগান কোইন্যাই ডুলু কুমারী তা ভেইগুনরে
কত্তে , "দা লক, মুইয়্য তমা সমারে লঙ্কাশ্বর মারা যেম।”

তে তা ভেইগুনে তারে কদন্দে, " তুই আমা সমারে ন-যেচ্‌। তরে আমি ইয়ারিং,বাঙরী, 
পিজিছড়া, নাকফুল, কানফুল,আন্দিক,চুল ফুল,পিদা,মাগরক বদা পিদা, বাতাসা আনি 
দিবং।" সাত ভেইয়্যে তারা মোক্কুনরে কোই গেলাক্কে , "ডুলুরে কোন কিচ্ছু কাম বাজে 
ন-দ্য ।" তে সাত ভেইয়্যে গেলাক্কই লংকা শরত্‌।


সাত ভেইয়্যে লঙ্কাশরত যানার সমারে তা ভুজিউনে ডুলু 
কুমারীরে পানি কজা, ধান রোদত দেনা আ নানাক্কান কাম বাজেই দিয়া ধয্যন। 
রোদ বাজ্জেদে দেগিন্যাই ডুলু কুমারীরে তা ভুজিউনে ধানুন ঘাদি

১০৪

দিয়া বাজেই দিলাক। ডুলু কুমারী ধানুন ঘাদি দেদে ছলাৎ ইক্কুয়া চিল ঠুদোত্‌
এক্কান হাঙর মাচ্ছোই ধান তলোইবুয়া উগুরেন্দি ভঙের। তে ডুলু কুমারী
ভুজিবুয়া চিল্লরে কত্তে, “ও চিলা, ত হাঙর মাচ্ছান ফেলে দি যা, আমা ডুলু কুমারীরে তুই নেযা।"

তে চিল্লুয়া ফুক গোরি হাঙর মাচ্ছান ফেলে দি যেইয়্যে, ডুলু 
কুমারীরে ছিঙক গোরি তুলি নেযেয়্যে। ঝাড় ভিদিরে চিমিত্‌ গা-জ মাদাত
তুল্লেগোই । তে সিধু ডুলু কুমারীরে গা-জ ফাগানত বজে থোইয়্যেগোই । তে
ডুলু কুমারী চুলানিলোই চিল্লুয়া বা বানেয়্যে। বা-বুয়াত বডা পাল্ল। বডাত্তুন
ছ-অইন্যাই ছগুন ডুলু কুমারী মাদাবুয়াত খুদন। আদার তগান, এক্কা এক্কা 
আদার খেদাক চান । তে ডুলু কুমারী মাদাবুয়া খুদি দ্যুয়ন।

তে ডুলু কুমারী গীড়া পায় কিন্যায় ডুলু কুমারী কানে । ডুলু কুমারী
বিনেই বিনেই কানে । কানদে কানদে কয়দে, "বাবা মধ্যে চান পাত্তে, মামা ময্যে তারা পাত্তে।
সাত ভেইয়্যে যেয়ন লঙ্কেশ্বর মারা, মুই ডুলু কুমারী
আঘং চি-ল বাজাত”। আর কয়দে, "এয এয সাতভেই লঙ্কা যেই, লঙ্কা
গেলঙ্গে কিচ্ছু নেই, বুধুনেই শ্রীফল্লুয়া (চিল বডা) ভাগ গোরি খেই ।” ইয়ানি
কোই কোই ডুলু কুমারী কানে ।

তে ডুলু কুমারী কানানাগান লঙ্কাশরত্তুন এক ভেইয়্য শুন্যে। তে সে
কানানাগা-ন কধাগান তার অন্য ভেইয়্যেনরে কল। তারা বোন্নুয়া ডুলু কানের
কিনত্ত্যাই তারা সাত ভেইয়্যে সে কধাগান কো-হি গল্লাক। তে তেম্মাং
গল্লাক্কে- ঘরত ফিরি এবাক। ডুলু কুমারীরে বাজার গোরি দোন্‌দই।
পিজিছড়া, বাঙরী, চড়াং, কানফুল, বাতাসা, নাকফুল, কানফুল, ঝুমুলি, 
আলছড়া, টেঙাছড়া বেক কিনি দিলাক। তে তারা এযা ধজ্জ্যন। এত্তে এত্তে
তারা অড়ান অইয়্যন। অড়ান ওই ইক্কুয়া গা-জ ছাবাত্‌ জিরাদন। গাচ্ছুয়া
তলে জিরাদে আ-র শুনদন ডুলু কুমারী বিনানী কানানা । শুনদন্দে-

“বাবা ময্যে চান পাত্তে,
মামা ময্যে তারা পাত্তে,
সাত ভেই যেইয়্যন লঙ্কেশ্বর মারা,
মুই ভুলু কুমারী যেইয়ং চি-ল বাসা,
লঙ্কাত যেইন্যাই কিচ্ছু নেই,
বুধু নেই শ্রীফল্লুয়া ভাগ গোরি খেই ।” .

১০৫

এধুক্কা গোরি বিনেই বিনেই কানের। কানানা “র' শুনিন্যাই তা সাত ভেইয়্যে আ-র
ঝাদি ঝাদি ঘরত এলাক। তে ডুলু কুমারীরে ডাগদন্দে ক-ন
 'র' নেই।ডুলু কুমারী র-যেক্ষে ন-পেলাক, তে সেক্ষে ডুলু কুমারী ভুজিত্তুন
পুজর গোরিলাক,"ডুলু কুধু যিয়্যে । আ ডাগিলে কিয়া র-নেই?" তে তা
ভুজি কত্তে, "তারে চিলে নেযেইয়্যন্।”

তে কুন্দী নিয়্যন তগাদে তগাদে দেগিলাক্কোইদে তারে ঝাড়ত
ইক্কুয়া চিমিত্‌ গা-জ ফাগাত চিল্লুয়া রাগেয়্যেগোই। তে সুপ পেইন্যাই সাত
ভেইয়্যে চিমিত্‌ গাচ্ছুয়াত্‌ উদিবাত্ত্যাই সায়ার (সাঙু) বানিলাক। সায়ার 
বানিবানাই সাত ভেইয়্যে চিমিত্‌ গাচ্ছুয়াত্‌ উদিলাক্কই। 
ডুলু তা ভেইয়ুনরে ইক্কুয়া শ্রীফল চিমিত গাচ্ছুয়াত্তুন লামদে বাবেই দিয়ে। বেগ মাদাত চিগন
ভেইবুয়া উত্তেগোই। সে পিজেন্দি সে উগুরে ইবা। আর সে পিজেন্দি তা
উগুরে ইবা- ইধুক্ক্যা গোরি বে-গ ডাঙর ভেইবুয়া গাচ্ছুয়াত গড়াত ডুলু
কুমারীরে ধরিবাত্ত্যাই থে-ল। উগুরে চিমিত গাচ্ছুয়া মাদাত্তুন ডুলু কুমারীরে
আদত্‌ ধরি টানি আনি তা ভেইবুয়ারে বাবেই দিল । ইধুক্ক্যা বাবাবাপ্প্যাগোরি 
ডুলু কুমারীরে মাদিত্‌ লামেইলাক।
তে ডুলু কুমারী সুমুত্তুয়া ঘরত এলাক।

তে ডুলু কুমারীরে সুদ্যাবাস সাগোন আ গরম পানিলোই কিজি
কিজি গাদেই দিলাক। দোলেদালে সাগোন্দোই মাধা চুল ঘুজি দিলাক।
এদক দিন্যা কাজর পরিস্কার অ-ল। ডুলু কুমারী বলপিয়া অ-ল। রাঙাচাঙা 
অ-ল। দোল অ-ল। চুলান পুজি দিন্যাই শুগে-ল। চুলান তেল দি-দিন্যাই
চল আজুরী দিলাক। সাত ভেই শুদ্ধ ডুলু কুমারী ভাত খেলাক সমারে। 
ভাত খেই দেই ডুলু কুমারীত্তুন পুজন
গত্তন্দে, "ডুলু তরে কেয়ান্যা গোরি চিল্লুয়া
নেযেইয়্যে।”
 
তে ডুলু কত্তে,"তুমি যেইন্যাই ভুজি বানা মরে কাম বাজেই দিয়্যে। 
পানি বুয়ে পিয়ং। ধান রোদত দিব্যাত্তাই তলোই আনি পেয়ংগোই।
ধান শুয়ে পিয়ং। ধান রোদত দিন্যাই ধানুন ঠেঙ্গই ঘাদি দি পিয়ং। 
ধানুন ঘাদি দেদে দেদে ইক্কুয়া চিল থুদত গোরি আঙর
মাছ কামড়ে লোইন্যাই ম-মাধা উগুরেন্দি ভঙেল্লি। তে ভুজি চিল্লুয়ারে কোইয়্যেদে ," ও চিলা,
ত হাঙরমাচ্ছান মরে পেলেই দি-যা, আমা ডুলু কুমারীরে তা বদলে নেযা। তে 
চিল্লুয়া ভুগ গোরি ধান তলোইবুয়ত পেলেই দিল, মরে থুদত্‌ তুলি নেযেইয়্যে। "

১০৬
ইয়ান ডুলু কুমারী তা. সাত ভেইয়্যেরে শুনে-ল। তে তা ভুজিরে
সাত ভেইয়্যে দাগিলাক। তে পুজর গত্তন- ডুলুরে কিত্ত্যাই হাঙর মাছ বদলে
দ্যোচ্‌ । তে তা ভুজি কত্তে, "মুই-দ বিশ্বাস গোরি ন-পারংগে চিল্লুয়া ডুলুরে
নিবগোইদে। মুই বিগিদি গচ্ছোংগে ।” তে ডুলু কুমারী ভুজিবুয়ারে থাজে
শাস্তি দিল তাদা। ডুলু ভুজি ইদিক্ক্যা জনমত্‌ ন-গোরিম কল। তে তারা
বেক্কুনে আদে আদে ধরাধয্যা গোরিন্যাই খেলাক।

পজ্জন অইয়্যে থুম, মত্তুন এযের ঘুম

১০৭

কাট্টল্যা -কাট্টলী পজ্জন

কাট্টলা-কাট্টলী তারা দ্বি-নেক-মোক। কাট্টলী কত্তে, "কাট্টলা
মত্তুন্দে ইজু পিদা পরাণে মাগেত্তে ।” কাট্টল্যা কলদে, "কাট্টলী মত্তুনদে পিদা
পরাণে মাগেত্তে।” তে কাট্টলী কাট্টল্যারে কত্তে- কাট্টল্যা সালে ইক্কুয়া ঢেঙি
গাছ কাবি আন্দোই।

 কাট্টল্যা ঝাড়ত গেল। টং টং গোরি ঢেঙি গাজ কাবেল্লোই। ঝাড়ত্তুন
বাঘকুয়া জগার পাড়ি কত্তে, "কন্না ম ঝাড় গাচ্ছুয়া কাবের?”

কাট্টল্যা বাঘ্যারে কত্তে, ”ও বাঘ্যা, মুই মুই ।”
তে বাঘ্যা কত্তে, ”গাচ্ছুয়া কাবিন্যাই কি গত্তে?”
কাট্টল্যা কত্তে, ”ঢেঙি পাদিদুং ।”
বাঘ্যা কত্তে, "ঢেঙি পাদিন্যাই কি গত্তে?
কাট্টল্যা কত্তে, ”পিদা ঢুগিদুং।” 
বাঘ্যা কত্তে, "মরে ইক্কুয়া দিবেনি?
কাট্টল্যা বাঘ্যারে কত্তে, "দিম দিম।”
তে বাঘ্যা কাট্টল্যারে কত্তে, "সালে কাবি-কাবায় নেযা ।”

কাট্টল্যা আর তার কেল্ল্যা অজাগাজ, কিলা, ভারভারি গাছ কাবা
যেইয়্যে। টং টং গোরি কাবেল্লোই। বাঘ্যা গাজ কাবা র-শুনিন্যাই আর
জগার পাড়ি ক-ল, "ম-গাচ্ছুন কন্না কাবের?"

কাট্টল্যা বাঘ্যারে কল,"মুই মুই। ঢেঙির ওজাগাজ, কিলাগাজ,
ভারভারি
গাজ আ ঘাজনিগাজ কাবঙত্তে।”

বাঘ্যা কত্তে, "কি গরিবে সিয়ুন?”
কাট্টল্যা কত্তে, ”পিদা ঢুগিবাল্লাই।”
বাঘ্যা কত্তে, "মরে ইক্কুয়া দিবেনি?
কাট্টল্যা  কত্তে, ”ও দিম দিম।”
বাঘ্যা কত্তে, "সালেন কাব কাব, নেযা।”

১০৮
কাট্টল্যা  গাজ কাবি-ল ৷ ঘরত আনি-ল। তে ঢেঙি পাদিলাক। পিদা
ঢুগিলাক। পিদাগুন গোরে-গারাই পোগোনত্‌ দিলাক। পোগোন ভিদিরেত্তুন
ইক্কুয়া ইক্কুয়া গোরি খাদে খাদে বেক্কুন খেই ফুরেলাক। বেগ শেষে এককত্তা
গোরি পিদা আঘে। তে কাট্টলী আ কাট্টল্যার পিদা রাঘেই দেনা কধাগান
মনত উত্থেদে।

কাট্টল্যারে কাট্টলী  কত্তে, ”বাঘ্যারে দে পিদা থোই ন-দিদে। বানা
বানা এককত্তা গোরি পিদা আঘে ।” কাট্টল্যা কাট্টলীরে কত্তে, ”দে দে সে
কত্তাগান বাঘ্যারে থোই দে।” তে বেল ডুবিলগোই। কাট্টলী কাট্টল্যারে
কত্তে, ”রেদ অ-ল বাঘ্যা-দ কাক্কে এ-ব। আমি কুধু থেবংগোই?” কাট্টল্যা
কাট্টলীরে কত্তে, ”মাঝা উগুরে ইক্কুয়া বড় লুড়ুং আঘে, সে ভিদিরে সোমেই
থেবং।”

লুডুঙুয়া টাঙ্যা টাঙ্যা। রেদ অল। বাঘ্যা এবার আগেন্দি
কাট্টল্যালোই কাট্টলী  লুডুঙুয়া ভিদিরে সোমেই রলাক। বাঘ্যা আউম আউম
গোরি এ-ল । বাঘ্যা কত্তে, ”কাট্টল্যালোই কাট্টলী কোই গেলাক, আঘি-মুদি
দি-গেলাক, পাদালা মাধাত এক কত্তা পিদা দি-গেলাক।”

বুড়িত্তুন ভিলে পাদা এযেত্তে, কত্তে, "বুজ্জা মত্তুন পাদা এযেত্তে।
বুজ্জ্যা বুড়িরে কত্তে, "এক্কেনা গোরি পাদ্‌ বুড়ি।” তে বুড়ি এক্কেনা এক্কেনা 
গোরি পাত্তে পাত্তে ঘুরুম গোরি পাত্ত্যে। বুড়ির পাদ চত্তে এক্কুবারে লুডুঙুয়া 
ফাদি ছিনি বাঘ্যা মুজুঙত পোয্যন। সে দরে বাঘ্যা ধাবা দিয়্যে। বুজ্জ্যালোই
বুড়ি মাদিত আঘন।

বাঘ্যা ধাবা দেদে ছলাৎ টেঙেরা পার অদে ইক্কুয়া ফাদা বাজত
বাজিনাই বিজা চামান এড়েই যিয়্যে। বাঘকুয়া ঝাড়ত ধাদে ইক্কুয়া শিয়াল
লাগত পে-ল। তে বাঘ্যা শিয়াল্যারে বন জুড়িন্যাই কত্তে, ”ও বন! ম-বিজা
চামান ছুলা যিয়্যে। ভারি যন্ত্রণা গরের, কাক্কে মরিম। কি দারু দিম? এক্কেনা 
ক-না।”

শিয়াল্যা বাঘ্যারে কলদে, ”ও বন! ভুইয়্য এলোত বিজাবুয়া ঘোজি
ঘোজি যা।” তে ঘোজি ঘোজি যিয়্যে। তে আর বেশ ঘা অঝার অ-ল।
যন্ত্রনা বাড়ি-ল।

১০৯
বাঘ্যা কত্তে , "কাক্কে মরিম।” বাঘ্যা আর শিয়াল্যারে কত্তে, "ও বন!
কি দারু দিম?  এক্কা ক-না।”

তে শিয়াল্যা পরামর্শ দি-লদে, "বন ধান গোলাত যেইন্যাই
গয্যাগোই।” তে ধান গোলাত গোজ্জ্যে-ল। আ-র ঘা-আন বেজ অ-ল।

শিয়াল্যারে বাঘ্যা আর কল, ”ও বন! দারু দেগে দেনা কাক্কে মরিম।”
শিয়াল্যা বাঘ্যারে কল, "নুন্‌ ঘা-আনত গুলি দেগোই।”

তে বাঘ্যা ঘা-আনত নুন্‌ গুলি দিল। তে আর বেজ অ-ল। পরান
ছিনি যায় সং পরানা, আ যন্ত্রণা গরের ঘা-আন। হদা-মা গোরি ছটফদার। 

শিয়াল্যারে বাঘ্যা আ কত্তে , ”ও বন! এক্কেনা দারু দেগে দেনা ।”
শিয়াল্যা কত্তে, "বন ঘা-য়ানত মরিচ বাট্টা গুলি দেগোই।”

তে মুরিচ বাট্ট্যা ঘা-আনত বাজেই দিল । তে পড়ানীয়ে থেই ন-পারি
বাঘ্যা ছড়াত গেল । পানি খে-ল বাঘ্যা। পানি খেইন্যাই গাংকুলে বাঘ্যা মরি
গেল।

ইন্দি শিয়াল্যাত্তুন বাঘ্যা মরিন্যাই চিত্‌ ন-ভিজের। শিয়াল্যা দুরবুয়া
উগুরে বোইন্যাই তা বন্ধু দুরবুয়ারে ডাগের। তে দূরবুয়া পিদিত বোই আগেদে কোই
 ন-পারে। তে মনে গজ্জ্যেদে শিলত বোই আঘে। তে শিয়াল্যা,"ও বন" গোরি ডাগিলে 
তা পুন্‌ত তলেত্তুন লফ-পয়  গোরি সম্‌ত দে। পু্নত্তলেত্তুন সমত্তুয়া শিয়াল্যা 
শুনিলে তাত্তুন রাগ উদে । শিয়াল্যা মনে গরে তা পুননে সম্‌ত দে। তে শিয়াল্যা 
আ-র ডাগি-ল  "ও বন্ধু " গোরি । আর তা পু্নত্তলেত্তুন সম্‌ত দিল লফ-পয়-লফ 
গোরি। তে শিয়াল্যা আ-র তা পুন্নুয়া সমত দি-ল মনে গল্ল। তে  শিয়াল্যা তা পুন ভেদান্দি 
হাফ ভোরেইন্যাই তেয়্য মরি গেল।

বাঘকুয়ায়্য মরি-ল, শিয়াল্যয়্য মরি-ল। তে দুরবুয়া কত্তে, "বা-ঘ হে্রা খেম না শিয়াল হে্‌রা 
খেম ?" কাক্কে বাঘকুয়া, কাক্কে শিয়ালুয়া কিয়াত গত্তে গত্তে কামা মাধান্দি পোড়ি 
বুক্ক ভাঙিন্যাই দুরবুয়ায়্য মরি গেল।


                                    পজ্জন অইয়্যে থুম,মত্তুন এযের ঘুম 
১১০
