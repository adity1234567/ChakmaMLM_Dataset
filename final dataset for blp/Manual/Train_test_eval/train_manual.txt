Fixed
আজবঅ সাপ এম্বা এয়ে ধুরি রঙ্গলালর দুনিয়াদারি উধিচ ন পেইয়্যা এয়ান্ন্যা দুমুর কিয়ই ন দেগন। ধুপছুরি আদাম উধিজে জক্কে তে দুমুর দিল, জিদু তা ঘরান, সেক্কে গদা পিথিমিয়ান তা চেরকিত্ত্যা কালা আন্ধার ভিদিরে লুগি জিয়েগোই। সে আন্ধার ছাবা তা মন উঙুরে পরি তার গম-বজঙ চিদে গোরিভের ছেদামানো ভচ নেজে ফেলেয়্য। তার বানা এক্কান কদাই মনত এলদে জে আদাম কিত্ত্যা দুমুরা পোরিব। তার ঈধিক্ক্যা পাগল ধোক্ক্যান দুমুরানা দেগি ঝারত দারবো তগা জেইয়্যা দি- তিনজন মানুচ কানাহ্‌ দারবো ভারত হুরোল গুজে আ আহ্ধত এক্কান এক্কান তাগল নিনে ঘরত ফিরদে পধ সম্ভাগথুন বেকানি ফেলে কন কিচ্ছু পুঝোর ন গোরি ঝার কিন্তা দিলাক এক দুমুর। রঙ্গলাল চোগে-মুয়ে আ দুমুরি এজানাত কি ভূত দেগি জে তারা এয়ান্ন্যা চোন্ন্যামোন্ন্যা মু অহ্লাক তারা বাদে কিয়ই কোই ন পারন। তারার এ অদঙগরল দুমুরানায় দেক্কে ন দেক্কে ধান ভুয়োত কাম গোরিয়ে কাম্মো মানচ্ছুন ঝক পোরিলাক। ইক্কো আদ-বুরোচ্চ্যা মিলে তা হারুচচ্যা গাবুর পুয়োবোরে গোবিনে র' চাবে চাবে কল-“ও মরাকাজি, আহ্‌ গোরি কী চেই আগচ? ত গোজেনুন এত্তনদে দে, ঝাধি ধেধে।” কায় কুরে জিউনে কাম গত্তন তারা বেক্কুনে এ চাবে চাবে কোইয়্যা র'বোর ধার বুঝি কন কিচ্ছু পুঝোর ন গোরি মরঙ বাজঙ ঝার কিত্ত্যা দুমুর দিলাক। গোজেন জে কন্না, ধেইয়্যাউনে গমেদালে কোই পারন। সেনত্ত্যায় গোজেন কন্না সে জোব পেবাত্ত্যেয় পুঝোর গত্তে জে সময় লাগে আ সে সময়ানত জে দি-তিন হুচ বেচ পত আক্কোই জে পারে, ভুলো ধোক্ক্যান সে অক্তয়ানো তারা আহ্রেবার হাম হেইয়্যা নয়। মনে অথে, এই মাত্তর অদঘখুন লামি চরা নিধিল্ল্যা ছর্মা কুর ঝাগত চিল পোজ্জন। জে জিন্দি পারে পরান নিনে ধেই গেলাক। পাদানঅ ধোক্ক্যান বিরেত য়েরা কুর লোই গাজত য়েলান দিনে পাদান্যা উদোন মাদাত আম গাজ তলে বাজ মাজা উ্জুরে বোইনে কুর হাজা বুনের। এজেত্তে
 কেল্লা বাজার বার। বাজারত কুর বেজিবান্তেয় নেজা পোরিব। গাবুচ্চ্যাউনর দুমুরা দুমুরির ঝলগা এইনে তা কেয়্যাত নঅ বাজেগি। তুয় ইকো মানজোর দুমুরি এজানার সারা পেই বাচ দাবাথুন মু তুলি দেগিল রঙ্গলালরে। রঙ্লালর ভাবসাব দেগি আমহ্‌ক এ পুঝোর গল্প-“কি ঐয়ে?” আদিক্থ্যা থেবরক হেই আ বল পরানায় ধগদে ধগদে রঙ্গলালে আঙুল তুলি জেদ্দুর পারে কল-“সাপ! মিলাবী! জুমত!' এ তিন্নো র লোই এক্কান কদা মুয়েদি উচ্চুরে গাঙ পার মাদি চেঙ্ো ধক ধোজি পল্ল
। 
পাদান্ন্যা অলঅ বেকুপ, আগা-মাদা কিচ্ছু মেত ন পেল। মিলাবী ছ-সাত মাস আগে ঘরত তুল্ল্যা রঙ্গলাল বো। মিলেবী র'বো আগে সাপ আ পরে জুম এ তিন্নো মাত্তোই উত্তুরেয়‍্যা কদান সেরেথুন ফুজুত গোরি ছিত্তে পোজ্যা ভালকানি পুঝোর ভিদিরে বিজেরাদে বিজেরাদে পাদান্ন্যা মনে মনে কদান অত্ত বানেল এয়ান্ন্যা- 'মিলেবী পারাপাঙ জুমত অহ্মা চেলা ইক্কো সাপ দেকে। আ সিবে মারিবাত্তেয় রঙ্গলালে আদাম মানুচ্ছুনরে সাম্বাদ দিবাত্তেয় এয়ান্ন্যা পিথিমি উলোমোস্ত গরে পারা দুমুর দিয়ে।' রঙ্গলালর ধক দেগি পাদান্ন্যা মনে মনে এক্কা আহঝিল। আহঝিবো এক্কো সমারে ফেচ গরানা আ এক্কা রঙ তামাজার। গাবুচ্চ্যা কালর এক্কান কদা তার মনত পল। একবার বাঘ কানাত চোরি ধার তাগল্লোই কুপ দি দি তে ইক্কো বাঘ মাচ্ছে। জুনিয়ো বাক্কো বিচ গুল্ল্যা আধার হেইনে আধা মরা এল আ তে'য়ো গায় গায় ন এল। ওহক না বিচ হেইয়্যা আধা মরা বাঘ, তুয় বাঘ ধঅ। আ কয়েক দিন আগে সিয়েরত জেইনে তে কি ইক্কো দাদাল সুয়োর বল্লমবোই এফোর ওফোর ন গরে? আ এ গাবুচ্চ্যার ইক্কো সাপ দেগিনেই এয়ান্ন্যা দুনিয়াদারি উভন পায় সঙ ছোতফো্যা অহ্ভার কি আগে? ইক্কে জুমত ধান তুলিবার অক্ত। ধানত সোনা রঙ ধোচ্ছেগি। রঙ্গলাল আ মিলেবী দিজনে মিলি দিন-রেত জুম চুবি দোন। রেদোত ঝারবো সুয়োর, কুদুক; দিনোত চন্দ্রা, তদেক, চানচোরোই, জুরবো পেইক, পেরা আ উউরিগে তোচ্ছে লাগান। অক্তে অক্তে য়েত এইনে ব্যেক ছারানাদা গোরি দোন। হাক্কন পরে রঙ্গলালে এক্কা থিদ অল। জুনিয়ো ছোতফোত্ত্যা ভাপ্পান ন জয়। তারে ভুদে পেইয়্য মানজো ধক লাগের। তে কল- "তা মোক্ক মিলেবীরে বিরেত ইক্কো আজবঅ সাবে গিল্পে"। ঘুরি ঘুরি মিলেবী ফল, মাম্বার, চিন্দিরা আ মোক্কে তুলের, সে সলাত তে জুম ঘরত জিরার। ভালক্কন বাদে মিলেবীরে দাগিনেও কন র ন পেই ভোগা জেইনে দেগেদে এককিত্তে কাল্লোঙ আ হভঙান মাদিত গচ্চার। এক্কা দুরত বিরেত ইক্কো আজবঅ সাপ কেইয়্যা মজরের। আজবঅ সাপ্পো মুয়ত মানজোর দিয়ান থেঙ। এ পরেদি আর কিচ্ছু চেবার তার সময় নঅ এল। দুমুর আ দুমুর উদ্ধোর গোরিয়‍্যা মানুচ্চুনে জেইনে দেগন্দে জুমর এক কথা পাগানা ধান ছৈদেল বানে বিরেত ইক্কো আজবঅ সাপ মাতবুল নেই পোরি আগে। চেরকিত্ত্যা বেক্কানি অলর। সাপ্পোর পোরি থানা ধক্কান আ রুমোচ্ছান এ্যান নিম্মো জে বুঝিবার কন ভ নেই, হাক্কন আগে তে কী এক্কান চাঙসারা লুগোয় পারা কান্দ গোরি ফেলেয়্যে।
বানা বেধক্ক্যা ঐ তা পেতো ফুলি আগে। বেক্কুনে হাম হেই পের জীঙ

এস্তা সাপ কিয়ই ন দেগন। সাঞ্সো মুয়ান বানি মাবিলাক। সুলো আহত গাসিত
উদ্ধোর গোরিয়াযা মানুচ্ছুনে হান্ধনত্তায় মিলেবী কদা পুরি ফেলে তারার লা
পেইয়যা সাব কদা কোয়া ধল্লাক। কলা, ককে, কুদু, কনা, কুদর লা
দেককোন আ মাজ্জোন। বিচ বলা না কি বিচ ছারা এই সাদারা গ' রা)
নিন সন্যা আলাগাত গেইয্যা কোন কদাই তারার বাদ ন গেল। বানা! সা
সাঞ্সোথুন বেচ সেদাম ছারা বিচ নেইয়্যা এ থিয়ে চেই থেল। ্‌

সান্মোরে আদামত আনা অল। এ পরে কি গোরিলে গম অভ সিয়েন

বাজি গেল কদা ছলাছলি। দি এক জনে কলাক, এন্সুনুই সাগ্পোর পেত ফারি
মরা নিখিলে রেদো ভিদিরে দাহ গল্পে গম অভ। হিত্তায় ভিলি এজেে কব
পারদ নয়। আরেক জনে কল তা পরেও মরাবো নিখিলে থনা গম অভ। নন
সান্সৌ পেদ ভিদিরে অহ্ঝম ওয়া ধোরিবো। তা কদানরে

থেক দিনে
অধরকজনে কম, সাবে একবার হেলে অহ্বাম অে দি তিন মাস লাগে, কিছু
অধ নয়।

কদা ছলাছলি আর থুম ন অল। আদেক্থ্যা এক্কান সাম্বাদে মরথুন জে জিন্দি

পারে ধেই গেলাক। হলরব জাগায়ান তক্কানত আজবঅ সাপ্পো ধোক্ক্যান অলর
এ গেল। এবার ঘেচ ঘেচ গোরি গোজেনুন এলাক। এইনেই তারায় তারা
কাবর-ধোক্যান দেকে আজবঅ সাগ্জোলোই মুয়মুয়ি অলাক।

কমান্ধার লেফথেনেত্ত জহির সাবে এক্কা বেধক্ক্যা মানুচ। অপারেসনত
নিঘিলিলেই তা মাদাত নানা বাবত্ত্যা বিগিধি ভাজি উদে। আ ভঅ বুঝিনে তে
সিয়ানি কামত লাগায়। ইয়ানি তা কায় এগেক্কান হারা । এ হারার এক্কান 
জদেপদে দোল আত্ত্যার পাআ জেইয়ে দেগিনেই ভিদিরে ভিদিরে তে আমকদ ছোতছোত্ত্যা ঐ  উদিল।

আদাম কার্বারী অরুন লালরে দাগিনে পুঝোর গল্প, “কাবারী তুমি কি গন
চঅ?” কার্বারী সাবঅ পেত ফারি মরা নিঘিলে দাহ গোরিবার মাগিল। সিয়ান
আহ্ লে আদাম মরত্থুন জারা ধেই জিয়োন তারার বেকুনোর ফিরি এজা পোরিবো
ভিলি লেফথেনেন্ত সাবে সত্ত দিল। একজনো ধেই পোলে থেলে মরাবো সাপ্পো
অহ্ঝম অধে থেব। সত্ত দিনে অরুন লাল কিত্তে চোক দাঙর গোরি চেল, কার্বাজ্জ্যা
কি গরে।

অরুন লালে হাম হেই ঘরত ফিরি এল। জুনিও তে কোই পারে ইয়ান
অহ্ভার নয়। হিত্ত্যায় ভিলি, তে ইক্কো বুর মানুচ। তে কন রাজমোওনি ন জানে,
সিয়ান বাদে আদাম বেরুনে কি তা এক কদায় দালি কেবারত এক সমারে
সিরে পাদি দিবাক্খি? ন দিবাক। আরেক কিন্তযাদি কমান্ধাজ্জ্যা লগে সুয়োল
গরানা অন্ত অলদে আমন মরন গাত্তে দাঙর গরানা । হাম হানাই বুদ্ধিমান কাম
অভ ভিলি তার মনে অল।

পর দিন পঅর অধে ন অধেই কমান্ধাজ্জ্যা কার্বাজ্জ্যা উদোনত জেই

লুঙিলগোই। কার্বাজ্্যা জীঙগানিত এয়ান্যা আমহুক অয় পারা পোত্তামল ন
এজে। তার জেদ্ুর মনত আঘে এ বুর কাল্ল্যায়ো গেল্পে রেদোত সিলুম হুলি
বিজোন বিজি বিজি ঘুমত পোজ্জে। কমান্ধাজ্জ্যা তা উধোনত এই থিয়ে আগে
সুনি তার মনে অল বেলান পারাপাঙ নমনসুক এ জিয়েগোই। ইকে পারাপাঙ
মাক মাস।
“কার্বারী ন দোরেচ। ত মানুচ্ছুনরে ফিরি এবাত্তে ক। তারা এইনে মরা দাহ
গোরিবার জায় জুক্োল গোত্তোকি। একদিন ধ বেকুনর মরা পোরিবো। এগেরি
মরা ফেলে থনা থিক অধ নয়। তোমা আদাম বেকুনরে মুই দিবুচ্ছ্যা ভাদ
বোলান্ন্যা দ্র । দিবুচ্ছ্যা কন ঘরত রানা-বারা অহ্ধ নয়। এচ্চ্যা মুই বেকুনরে
হাভেম। বেকুনরে দেগঙ পারা ।”

এ কদান সুনি মনত একা বল পেই অরুন লালে মনে মনে চিদে গল্প,
মানুচ্ছো পারাপাঙ অন্যউনথুন এক্কা দজরা, গম অভ অলে। বেন্নযা মাদানর
হুয়ো ধোক্ক্যান বেল উদানার লগে লগে তা মনখুনো দর-ভয় লারে লারে উরি
জা ধলু।

কমান্ধাজ্যার ন দোরেবার কদানথুন বল পেই গুলোদক মানুচ আদামত ফিরি
এলে মরা সামেলেবার কাম ধরা অল । গুলোদগে রানধন বারধন। গুলোদগে
রুভোঘর বানাদন, গুলোদগে মরা নিঘিলেবার জায় জুক্কোল গত্তন।

কমান্ধাজ্জ্যার অদারে এ ভিধিরে আদাম মিলে-মরত, গুর-বুরো বেকুনরে
আনিনেয় উদোনত থুভা অল। আজবঅ সাবঅ পোত ফারি মরা নিঘিলেই
কলাপাদা বিজেনে তা উড্জুরে থোয়া অল। আহ্র-গোর ভাঙি গুরি, একা একা
গোলি বেধক্যা এ জিয়েগোই। জে অধ সাত লাঙদা গাবুচ্ছ্যা মিলে, মানুজোর
কাবরলোই ধাগি দিবার চেলাক।

আজবঅ সাপ - ০৯
ওক না মরা আ বেধক, তুয় গাবুর মিলেই দ। হালিক কমান্ধাজ্জ্যার অদার,
ধাগি দিয়া জেদ নয়। এঙেরিই থেভ। বেক্কুনে দেগোধোক মরন কধক দর গরে
পা আ ঘিন গরে পা। আ জিয়ুনে তা কদা মানদাক নয়, সুনধাক নয় সিয়ুনরে
তে এয়ান্ন্যা চেই ন পাজ্জ্যা ঘিন গরে পা কিচ্চুলোই চিনাচিনি গোরি দে।

মানুচ্ছুনোর মন কুজুক কুজুক অহলেয়ো সেদাম দেগেনেই কিয়ই মুয়ে মুয়ে
সোল গোরি আমন মরন গাত্তো দাঙর গরা ন গেলাক।

আজবঅ সাবঅ চামরা ছুলি চুয়েবাত্তেয় রোদোত দেয়া অল। সিয়ান
কমান্ধাজ্জ্যা লগে নিবোগোই, তোগেলে ঈলে পাদারে ন পায়দে দামি জিনিস
ঈঝেভে। হানা দানা জায় জুক্কোল অল আজবঅ সাবজ য়েরা লোই।

মানজো ইদু আজবঅ সাবঅ য়েরা এলাফেলা নয়, বর দামি। কবালত
থেলে তেএ পায়দে। হালিক ইকে ধন্কান বেভঅ। আদামত মানুচ মল্লে তা ইন্তো
কুদুম্মোউনে মরা মানুচ্ছো কেত রিনি চেই তার সর্গ পেরার পথ সরে অয় পারা
সাতদিন্া সির ন জানা সঙ কাজা য়েরা-মাচ ন হান। সে জাগাত বেধক্ষ্যা এ
জেইয়্যা মরা, চোগো মুজুঙে ফেলে থোই, তা উ্ুরে জে সাগ্পোয় তারে গিল্লে
সে সাবঅ য়নেরালোই ভাদ জায় জুককোল, সেনস্তায় কিয়ই হানা হেবার হাম ন
হেলাক।

হেবার ন চেলে কি অব, দরঅ মুজুঙে বেগর সুধোম ওহদি গেল। মনে ন
কোইয়্যার পেত অরুচিলোই ভোরি থায়। দি এক গরাচ মুয়ত তুলিনেয় বেক্লুনে
পোয়োথুন উদি গেলাক। রঙ্গলালে সবায় হেবার ন চাআর দেইনে কমান্ধাজ্জ্যার
দিবে সোনিগে বলে জোরে ধোরি আভেদা চিরি তা মুয় ভিধিরে ভাত গুজে হাভে
দিলাক। এ পরেখুন রঙ্গলালে তা রিনি চানাআনরে পিথিমির জেদ্দুর দেগা জায়
তা বারেন্দি লুঙি মারি ফেলে পরান ভরপুর এ পিথিমিত ইক্কো বেলক পান্তর এ
গেল।

কমান্ধার জহির সাবে দলবল নিনে আদামথুন গেলেঘোইয়ো রঙ্গলালর অলর
রিনি চে থানার বে ভ-আন ন গেল। সেই জে কদা বাত্তা বন্ধ এ গেল কিয়
জনে তারে আর কদা কদে ন সুনন। গায় গায় ঘুরে আ দিন্নোবো নয়পুরো কি
রিনি চেই থায় কনে জানে। বেল্ল্যা অলে চবাসালন্দিখুন একবার ঘুরি

এজেঘোই। জুম পাগানা ধান জে পজু পোক্কিয়ে ব্যেক হেই গেলাক সে কিত্ত্যা
তার কন চোক নেই।
এক রেদোত আদেখ্যা দুয়রত বাজ্জ্যানি সুনি রঙ্গলালে ঘুমথুন উদিল। সিধেন কুরে থোইয়্যা লেম্পোবো বোদ্দিয়ান এক্কা উজে দিনে দুয়োর হুলি মাত্তর "সাপ, সাপ" কোই জগার পারি ঘর ভিধিরেন্দি দিল একে দুমুর। দুয়রত মাদা সঙ অজল ইকো আজবঅ সাপ থিয়ে আগে। মানজোখুন সুন্নে জুর সাবর ইক্কো মারিলে নাকি বাজি থেইয়্যা তা সমাজ্জেবো এক দিন না একদিন ফিরি এইনে ফুধেগি। ইবে নিচ্চিত মিলেবীরে গিল্পেদে সাপ্পোর সমারবো, ফুধিবাত্তেয় এচ্ছেদে।

রঙ্গলালে আর দেরি ন গল্প। এক তানে ওহরিঙ-সুয়োর মারিবের বল্লম্মো নিঘিলে আনি সাপ্পোর বুক চেই বোজে দিল। র-রা নেইয়্যা রেত্তোরে আমককক্কক বানে আজবঅ সাপ্পো মানজো ধক রেদো আন্ধার ফাধি জায় সঙ ইক্কো মরন কিজেক ছারিনে ধ্রাম গোরি মাদিত মুরগুজি পল্ল।
"সেক্কে এ বাজারত কন মুচি ন এলাক।" গল্পর পথম কদায়ান তে এঙেরি ফঘধাঙ গল্প। তা কদার ঘাচ্ছারাআন এ্যান জে জকে তে কদা কয়া ধরে সক্কে মনে অয়দে কোন এক্কান দুরর রেজ্জোখুন উদি এইনে এক ঝাক বলপোজ্যা পুঝি ঝত কালর দেবা ধক পিথিমীর ব্যেক মনমরা দুরত থেলি ফেলে মুয়ত গম্ভীর ভাবর তুলি দিনে রঙর ইকো পোচ লাগায় তা পরে থে মুয়ান হুলে। আমি জদেপদে উচ্ছো-ফুচ্ছোয় তা কদামি সুনি থেই। কলে কদা কয় ভিলি ইয়ান থিক দে জে, তে গল্পবো কয়া ধোচ্ছে চাইঞ্জুরুই বাজারত মুচি থানা ন থানা নিনে।

চাইক্রুরুই চোধোরী জক্কে বাজারত্তে জাগা দিয়ে সক্কে কি তা মনত মুচির কদা ভাজি উত্তে? এক্কান বাজারত চোল, দেল, তেলঅ লঙে মুচি লাগিবের কদা অয়দ তা মনত ভাজা দিয়ে। হিত্ত্যায় ভিলি সেক্কে এ চাগালাত তে ছারা আর কিয়জনর জদা পিনিবের ভাগঘো ন অয়। হাল্ল্যা থেঙে আহব্ধি আহধি মানজোর থেঙ পাদা এ্যান দর ঐয়েদে জে, নিচিদে তারায় লাজুরি বন কাদা মারেই ঘরত ন ফিজ্যা গরু ছাগল তগা জে পাত্তাক। সেন্যায় এনে মানজোর মুচি ন লাগিদ। ইন্দি জদা ছোর গোরিবাত্তে চোধোরীর মুচি লাগিদ।

থানা দিবঙ দিবঙ কোই ন দিনে জক্কে এক্কান পুলিস ফারি বানে কয়েক্কো পুলিজোরে বেগার হাধিবাত্তেয় পাদা অহল, সরকারি মানুচ্ছুন মায় সক্কে তারার জদা পালিস গত্তে মুচির কদা মনত উদিদ। হিত্যায় ভিলি তারার বেন্ন্যা বেল্ল্যা জদা পালিস গরানা ছারা আর কন কাম ন এল। 'বজর থিয়ে বোই বোই ন হেই, আমিও দি এক্কা কাম গোরিই' সরকাররে এ কদাআন মনত গোরি দিবাত্তে তারায় অক্তে অক্তে ফরেসত্ ওবিঝোত জেদাক আ দি ইক্কো মানজোর নাম ধাম আনি সাক্কোন গাচ চুর গোচ্ছে কোইনে চালান দিদাক।

ফরেসত্ ওবিচ্ছান এল বাজারথুন মেল আন্দাচ দুরত। তারাও জদা পিনিধাক। তারারো মুচির কদা মনত উদানা সাভাবিক।

সে ফরেসত্ ওবিঝোর এক ফরেস্তার, জা কদা সরকারি সাক্কোন গাচ্চুনে ভালক দিন মনত রাগেওন। জেরেদি তারা জেকে উভোদ ঐ গেলাক ঝার আহ্ভা আ গাজ ছাবাউনেঅ তা কদা পুরি ফেলেলাক্কোই। জা কদাআন আমি গল্পবো ভিধিরে তোপে পেয়েই। হালিক একজনে পুরি ন ফেলেল। তো আমা
মুজুতে ফঘধাঙ গোজ্জে সে ফরেসত্ ওভিসারবো মুচি ন থানা গল্পয়ানত কেঙেরি আমনরে বেরে ফেলেয়ে।

আমি কয়েকজন গাবুর গোজরর এক্কা উক্কো পরালেগা সিগি বেকার ভূদিবো মাদাখুন ঝারি ফেলে দিবে-ইকো তেঙা-পয়জ্যা কামে সাধীন থেবার আহ্বঝায় চাগুরী নাঙর পরাধীনঅ সিঙোল পিনি ইক্কো বেসরকারি মনে-পাজিয়ে ভালেদি কাম গোরিয়ে সঙস্থাত চাগুরী লোইয়েই। মাদাত সবায় আওজ গোরি সেবা দিবের উদিচ ন এল। বিএ, এমএ পাস গরানার সেদামন মানজো চোগোত পরাক পরাক ফুধে তুলিবাত্তেয় সাধীনগুরি তেঙা কামেবার আহ্ঝায় পরাধীনর সত্তআনি মানি দেরস তেঙার এসতামত সই দিনে আহঝিবের সেবা দেনা ধল্লঙ। সঙস্তার চানাআনি উভেভাত্তেয় আমি বল ফেলেবঙ আ সঙস্তায় সে পোইদানে আমারে তেঙা দিব। কাম জেদ্দুর গমেদালে অলে জেরের পাচ বজরত্তেয় আর তেঙা বল পাআ জেব সঙস্তায় আমাখুন সেদ্দুর কাম আহ্ঝা গোরিদ। সেনত্ত্যেয় মানজোরে সেবা দিবের নাঙে দান গোলা হুলিবার আমার কন উঘুম ন এল। উল্লো মাস বায়ানে হেল্ ওবিঝোখুন এক্কান রিপোত পেদঙ কন ওবিঝো কন চাগুজ্যা সুধোমো বারে আমন গরজে সেবা দিয়্যা অভাত্তে জেইনে সাস্তি ঈঝেভে বদলী, জরিমানা, বেতন কাবা এ্যান কি চাগুরী আরানা সঙ সাপ্তি হেই পিয়ে।

ওবিঝো ধাগত ইক্কো রুম ভারা নিনে আমি থেই। দিন্নো ফিলদত ঘুরিই, অক্তে অক্তে নাইত গাথোর গপ সুনদে সুনদে রেদো সম্ভাগ সঙ ওভিচ চুবি দিই।

এক দিন্ন্যা এক লেজা ঝর দি গেল। বাজারত জে চা দোয়ানান রেদো সম্ভাক সঙ হুলো থায়, সে দোয়ানানত ধবার নাঙে কাজর পানিত দুবেনে রঙ উত্ত্যা চা কাবঅ চা ঘুম গরি ফিরিবের পদত আদুলি আ বিজোল মুজুনো মাদিত আঝার হেই আমা এক জনে চামরা চেন্দেল এক পাত্তি ছিনি ফেলেল। ভালক ভিলোন পিনের ভিলি মেইয়্যা বোজি ওহক আ বদল্ল্যা নেই কিনে ওহক আহত পেক বাজে তে চেন্দেল জুরবো নিনে রুমত ফিরিল।

ওবিঝো মুজুতে নাইত গাথো লঙে দেগা। ধাভা ঘুচ্ছ্যা এ পিথিমীত অদ্ধেক উমর পার গোরি, ফেলা জেইয়্যা মানুচ কলে সোয়। তার বো-পুয়-জি কিচ্ছু নেই। তারে দেলে কন কিচ্ছু দি থেক হেভার জু নেই জে মানুচ সামাজিক পরানবলা আ কয়েক্কো গিরি নিনে এক্কান সমাচ অয়। নাইত গা'দ অলেঅ দিনত
ওবিঝো কাম গত্তে তার কন না নেই। কাম গত্তেই তে গম পায় ভিলি মনে অয়। ঘর দোর নেই, জা-ও ন পরে। উল্লো রেদো দিউতিত অত্তে অত্তে তে ভেজাল বাজায়।

কন কন রেদোত ধুলদে ধুলদে ওবিঝো চানাহৃত এইনে বজে। মুয়থুন নিঘিলে মদ বাচ। সক্কে তে আমারে কিয়রে কেয়ার ন গরে। কার উদিজে জে সমানে গেইল দেয়া ধরে। আমি সে গেইলর এক্কানো ন বুঝি কিনে মারমা ভাচ্ছানরে পিথিমীর বেগথুন বেচ দর ভিলি মানি লই।

অক্তে অক্তে মদ বদলে তে বিরি বানায়। বাঙ আহ্হ্ব পাদাত হাচ্ছো পাদা লোই আহ্হ্ব বুর আঙুলোলোই চাবি গুরি গোরি কাগোজো উত্তুরে ধালি মন দিনে রোল বানা ধরে। তা চোক্কুন সেদিন্ন্যা কিত্ত্যায় জে আমারে দর লাগেবাত্তেয় রাঙা ঐ উদন কোই ন পারিই। রাঙা রঙরে আমি কিয়জনে ন দোরেই। হালিক তা চোগো রাঙাআন দেগিনেই সেক্কে আমি উগুরি উদিই। জিয়ত উল্লো তারই আমারে বেচ দোরেবার কদা। সেক্কে তে কারল্লোই কদা ন কয়।

আমাখুন একজনে কল "ধুন্ধ নয় গাজা হায়দে।" তার এ হানা-দানা নিনে ওবিঝোত এক্কা ফুঝুফাঝা সুনা গেলেও ফাও সার্ভিস পানায় বেগে তারে সোজ্জো গরন।

জে রেদোত তে কিচ্ছু ন হায় সে রেদোত তার সময় জেদঅ ন চায়। এইনে আমা লগে গপ জুরি দেগি। তা গব সুয়দত পোরি আমি বেকুনে গল্পানি গিলানাত থেই।

পুঝোর গল্পঙ-"দাঙগু বাজারত কি-মুচি আগন্দে?"

-ইক্কে আগে। কুরি ত্রিস বজর আগেও ন এলাক।

-কিয়া?

-মানজে জদা ন পিনিধাক।

-অয়নী? আমহক অভার, কিয়া?

-জদা কিনিবের তেঙা পোয়জ্যা ন এল।

-এধ নাদা এলাকে?

-সেক্কে গদা চাগালা জুরি সরকারি সাক্কোন বাগান এল। হেত-হিত্তি গোরি ন পাত্তাক।

-ইক্কে সালেন তেঙা পোয়জ্যা ঐয়ে? বাজারত দ চেরান পাচ্ছান জদা দোয়ান।

-অয়, জদা কিনিবার অজন।

-সরকারি সাক্কোন গাচ বেজি মানুচ্ছুনে ধনী ঐ গেলাক্কোই? বুঅ দারুন দআ
-পাগল নাহি? চাগালা মানজে গাচ বেজিদাক? পাদা ধুরিবেরও জু ন এল। মামলা অধ। পুলিজে এইনে ধুরি নিদাক।

-সালে গাচ্ছন কুদু গেলাক?

-'ভুদে হেই ফেলেয়োন।' মুয়ান বেঙা গোরি তে জোব দিল। তা এয়ান্ন্যা কুনেয়‍্যা ভাচ সুনি আমি বেরুনে তা মু তে চা-চি গল্পঙ। ন বুজিলঙ কন কিচ্ছু।

তে ইক্কো ব নিজেচ ফেলেল।

-কবালর কী ফের চঅ, জে গার্জুন বাজেবাত্তেয় দিন রেত তারায় বুন্দুক কানাত গোরি চুবি দিদাক, সে গার্জুন তারা বেজি দিলাক এক্কেনায়ো সরকাররে ন মাদেনে। হিত্ত্যায় কোই পার? গার্জুন তারা মাদা উত্তুরে ভাঙি পরা ধোজ্জন্দে।.

-'অয়নে? কিত্ত্যায় এয়ান্ন্যা অল?' আমা চোগে মুয়ে অবিচ্ছেস।

-ওভিসাপ! ওভিসাপ!! দাদে দাদ চিবি তে কদানি কল।

-কার ওভিসাপ?

-মানজো চোঘো পানি আ ব নিজেঝর ওভিসাপ। সে চোঘো পানি আব নিজেজথুন পোত্তি গাজে ইক্কো গোরি ভুত জনম লোয়ন। তারায় ফরেসথাকুনরে লোরেদাক।

আমি দেগিলঙ তা চোক্কুন এচ্চ্যাঅ রোওনি। দোরেলঙ। এচ্চ্যাঅ চুগুন নয় ভিজা কন এক্কান হেইয়ে।

-'সালে সুনঅ তমারে ইক্কো গল্প কঙ।' কদান সুনি এক্কা মনত বল পেই তা কিত্ত্যা রিনি চেলঙ।

তে কয়া ধল্ল-'মানুচ্ছো ঘরত কন আঘা সাল ন এল। ঘর ধাগত সাক্কোন বাগান। পোত্ত্যা উদিনে কাম ছারিব ভিলি সাক্কোন বাগানত ছোম্মে। ফরেসথারুনে দিউথিথুন ফিত্তে সলাত তারে দেগি ধোরি নেজেলাক।

বেন্যা মাদান তা মোক্ক তারে ছারেবাত্তেয় দুমুরি ফরেসত্ ওবিঝোত গেল।

ফরেসত্ ওভিসাজ্জ্যা বানা মু ধোই-ধাই নাস্তা হেভাত্তে বোচ্ছে। এ্যন সলাত মানুষ এচ্ছোন সুনি তোচ্ছেয় তা মাদা গরম ঐ উদিল। মনে মনে তে ছমক হেল -'মা এজোক, মোক এজোক, মনে কলে গোজেন এজোক কন কিছুলোই কাম অধ নয়। জেল ভাত হা পোরিবই।' তে ঘুমত পল্লঘোই। সাক্কোন বাগান ভিধিরে রেত্তোবো মজাউন লগে বোলি হারা চাদে চাদে ঘুম ন অয়।
দিবুচ্চ্যা ঘুমত্থুন উদি গাদিবাত্তেয় তোয়লে, লুঙ্গি কানাত গোরি জাদে
 জাদে দেল চানাত ইক্কো জুম্ম মিলা বোই আগে। বুঝিল, ধোরি আন্ন্যা মানুচ্ছো মোক্কো।
তারে দেগিনে মিলেবো চোক-মু লামে থিয়েল। তে গাধা গেল। হালিক মন
ভিধিরে মিলেবোর রাঙাচাঙা গুলগাল মুয়ান উদের আর পরের । তা চোগে দোল
মানে রাঙাচাঙা মিলে । গাদিবান্তেয় তুল্ন্যা বালতি পানিত মিলেবোর আহ্ঝি
মুয়ান তাল্লোয় থেধেলেঙ থেধেলেঙ গরা ধল্ল।

মনত উদদিল ঘরত তার দিবে কালা মোক । দিবেত্থুন উক্কো অক্ত ন এত্তে বুর
আ লত্যা মাজ চুউনি ধক আরুঙ-হাত্থোঙ, জের ইবে বান্দর ধক আহ্ঙর | নাক
ফুল পিনিলে নাল পোরেয়্যা সুয়র ধক লাগে । উল্লো নাক ফুল অলদে তার
আওজোর। মিলেবো পাচ বজর আগে তারা বেচেলর কোয়াথারত রানা-বারা
কাম গোরিদ।

জে গাদথো কাগোজে কলমে এক্কেনা দরঅ তে বেল্যা
 এইনে কল-'স্যার
মানুষ্চারে ন্যানে ওবিবত চাউর দিবার কইদিন ছারি দিলেদে তে তা নাংয়ে আহু কেম দিবারেঠ কত্তে?’"
ফরেসথাজ্জে জোব দিল-“ইয়ান বুঝিলে তুই-ই এচ্চা এ চেয়ারানত বোজি
থেলিনদে ।*

গাদখোর আর কদা বারেবার সেদামে ন কুলেল।

এডেরি মানুচ্ছোর জেলত জেবার বদলে চাউরি একান জুদিল।

সে পর দিন্যা্ুন ফরেসত্‌ ওবিঝোত তে কাম গরা ধন্প। রেদোত বেকুনে
দিউথিত গেলে তে ওভিচ চুবি দে। ফরেসথাজ্জ্যা দলবল নিনে অক্তে অক্তে তা
ঘরত গরবা উদেঘোই। তা ঘর কি্ত্যান্দি দিউথি থেলে রেদো হানা-দানা নিনে
ফরেসথারুনর আর চিদে গরা ন পরে।

এদা ভিদর ফরেসথার সাবে থুদত একা একা মদ বাজানা সিঘি ফেলেল।
এক কাপ মুয়ত দিনে এক বদল পারা মান্তল অয় । তে মনে মনে চিদে গরে তে
বাদে আরেকজন ছারা ইয়ান কিয়ই মেত ন পান আ সে মান্তল অহ্নানত হবর
পেইয়্যাবোরো মন আগে।

একদিন ফরেসথার সাবে মানুচ্ছরে এক জরা জদা দিনে কল-ইয়ানি তুই
পিনিচ। একা ছিন্নে, বাজারথুন সিলে আনিচ্ছোই।'

মানুচ্ছো জিঙগানিত এয়ান্ন্যা জদা ন পিনে। একা চুন্যয মুন্না মু অলেঅ তে
হুঝি অল। চাইञএুরুই বাজারত কন মুচি নেই। তে রানীআত বাজারত গেল
জদা সিলেবাত্তেয়।
জুম্ময়্যা আহধত এ জদা। গোয়েন্দাউনে তারে ধোরি নি থানাত গোজে দিলাক্কোই।

পরিচয় পেইনে পুলিচ্ছনে ফরেসথাজ্জ্যারে মাদেলাক। তে কল সে নাঙে তা ওবিঝোত কিয়ই চাউরি ন গরন, তোগে চ তা নাঙে আর মামলা থে পারে। পুলিচ্ছুনে তা নাঙে মামলা তোগে পেলাক।

মানুচ্ছো মোক্কো দি বারত্তেয় ফরেসথাজ্জ্যা ইদু গেল। ফরেসথাজ্জ্যা কল-'চিদে ন গোরিচ মুই দ আগঙ।'

ফরেসথাজ্জ্যা লগে তা মোক্কো জীঙগানিত পথম রাঙামা্যাত গেল।

দিন্নোবো দিসি ওবিঝো ইদু উদু ঘুরি তা নেক্কোলোই দেগা গোরি ন পারি সাজন্ন্যার আগদি ভিজিথিঙ আওয়ার থুম অভার এক্কা আগে জেলহানা গেদত দেগা গোরিবাত্তেয় গেল। জেলহানাথুন নিখিলি দেগেদে সাজন্ন্যা ঐয়ে।

ফরেসথাজ্জ্যা বেগথুন এক্কান বোরকা নিঘিলে কল-'ইয়ান উরি ল। গারি বন্ধ ঐয়ে, ঘরত ফিরি পাত্তে নয়। রেদোত হোথেলত থা পোরিব।'

কদা সুনি তা মোক্কো এক্কা থেবরক হেল। মন জে ভাক্কান ফরেসথাজ্জ্যা ফরে সিয়ানে কয়, 'থিক আগে' আ জে ভাক্কান তা নেক, ঘর-দোর, সমাচ, ধর্মর ফরে সিয়ানে কয়-'না-না-না।' জেরেদি'মুই ঈধিত বাচ্ছোঙ, গোরিবার আর কিছু নেই' এ কদা মানি লোই মন জের ভাক্কান নাত দি মল্ল। তে বোরকাআন পিনি লল।

লজ রিদি রঙ্গ না অ আন গরে অ এই বিয়ে ইনে সাপ ার ভকর রকি কন ও

আদাম্ম্যা মানুচ্ছনে দেগিদাক মিলেবো তা নেক্কোয় দেগা গরা আ উগিল সমারে কদা কবাত্তেয় অক্তে অক্তে রাঙামাত্যা জার-এজের।

বজর ঘুরি এত্তে ফরেসথাজ্জ্যা বোদোলী অহনার দি দিন পরে মানুজুনে মে

পেলাক মানুচ্ছো মোক্ক রাঙামাত্যা জেইনে আর ঘরত ন ফিরে আসে সাম্বাত্তান তারা মানুচ্ছোরে দিলাক পন্দর বজর পরে সাধারন হমাত মানুচ্ছোর ছারা পানার পরদিন।

আমি আমহক ঐনে কলঙ-'কী জনমত ন সুন্ন্যা কদা। জীঙগানিথুন পন্দরবো বজর আঝি গেলগোইদে?'

-'বানা কি পন্দর বজর? ব্যেক। বেক্কানি।' তার এক্কা রাক উত্তে ভিলি মনে অহল।

-তে তার দুচ কি এল?

তে মু চিবে আহঝিল। আমি বানা তা আহঝিবো পিচ্ছে পোল্লেয়্যা "উম"র-
বো সুনিলঙ।

-আঘিনেয় পুন পুজিবাত্তেয় কুজি সাক্কোন পাদা ছিনানা।

-এতাত্ত্যায়?

-অয়।

-তুই কি মানুচ্ছরে চিনচ?

-আগে ন চিনিদুঙ, ইক্কে চিনঙ।

-তে কি বাজি আঘে?

-আঘে, অদ্ধেক।

- কি নাঙ?

-চিঙহলা মঙ।

আমারে আর কন কিচ্ছু পুঝোর গোরিবাত্তেয় ন দিনে এক্কে ধাবে দে পারা তে

কল-'জ জ ইক্কে ঘুমত পরগোই, জ।'

লোক্কি পুয়ো ধক আমি গুদিত ফিরি এলঙ। তক্কানত মনত উদিল, আরে; নাইত গাথো নাঙাঈদ চিঙহলা মঙ! নিঘিলি এইনে চেইদে কিয়ই নেই। বানা বিরির ছেই কক্কানি পোরি আগে। দিউথি ফেলে মানুচ্ছো জে কুদু গেল?

নুনছুরি ছরান পার অভাত্তে জেইনে চাইদে ভজান পানি বাচ্ছে। আঙারে চেগার ঝর দিয়ে পারাপাঙ। লুঙ্গিয়ান শুচ মারি গঙ্গারামে পানিত লামিল। না, পার ঐ ন পারিব। ইন্দি উদ্ন্দি এক্কেনা রিনি চেল। লুঙ্গিয়ান ফুজুত গোরি মাদা উগুরে তুলি দুমুরি ছরান পার অল। কোন জনে ন দেগন। দেগিলে লাজ গরে পা অভ। গোরিবার কি আঘে? তার বানা এক্কান লুঙ্গি। ইয়ান ভিজিলে ঘরত গাঞ্জা কানি পিনি থা পোরিব। গাঞ্জা কানি পিনি থাক্কে তার গম ন লাগে।

ঝাদি-মাদি ছরা পারথুন কুলত উদধে ছর পোজ্যা ছরা কুলত আঝার হেল। কেরাঞ্জি তেল বদল্লোথুন তেল ঝুরি পোজ্জে পারাপাঙ, বাচ নিগিলের। ভাগঘো ভালা হানাদানানিত ন বাজে। থুয় রাগে থোরি ন পারি তারে তে ঈল মরে সঙ অজবা ভাচ্ছোই গেইল দিল।

বদাল্ল্যা অলত সেলাল বো। হি জুত গোরি বি দান অত্ত বাং পরিবাতেয় বস মুর দিয়ে।' র নাক চোরি ধ হইনে আধা ম ায় ধঅ। আন ওফোর ন গরে হাতফোয়া আ এঙ্গলাল আমি দিনোত চন্দ্রা, একে যেত এই স্থাতফোব্যা মাকে ভুলের, ভাগা জেইনে আজবঅ সাপ আগে। চেরকিন অঝিবার কন

দিগলছুরি আর্মি কেএমান পার অভাত্তে জেই পল্ল বগা কলত। তারে এক্কান চাল ছিলেইয়া গুল ঘরত নেজা অল। সিয়ত তা দোক্ক্যান আর ভালকজন বোজি আগন। আতো-দচ জনরে তে চিনে। কয়েকজন তারা আদামর। তারে দেই বেকুনে এক্কেনা চোক তুলি চেই চোক লামেলাক। কার মুঅত কোনো রা নেই। কিয়ই কোই ন পারন তারারে হিত্ত্যায় খুব ঐয়ে। মনে অত্তে বেরুনে দরে লেদা। ঘন্ধা মুলো পরে তারারে লাইন ধরেই আরেক্কান ঘর মুজুঙত নেজা অল। ঘর ভরা মাল-মাত্তা। গঙ্গারামে বুঝিল ইয়ানি বুয়া পোরিব। হালিক কুদু, কোদ্দুরত, কয় দিন্যায় কিচ্ছু কোই ন পারে।

জে সোন্নোবো নাম থিঘিনা লিগি লিগি মাল বুঝে দের, গঙ্গারামে তারে কোজোলি গরা গেল, ছারি দিবেত্ত্যায়। ঘরত তা মোক্কো ভজান অসুক। দারু নিনেই তাখুন হামাক্কায় ঘরত জা পোরিব।

তার এয়ান্ন্যা ফালতু কোজোলিত কোন কাম ন অল। ছারা পেবা্যায় এয়ান্ন্যা

ছুদো বেরুনে দোন।

জে গঙ্গারামে একবার উরুঙ তুলিলে জীবনত কিয়ই তারে উজু গোরি ন পারন, একবার মাদাত দি বার কিয়রে কোজোলি গোরিবাত্তেই ন জায়, সে গঙ্গারামে গোরিল কী ফুজুত গোরি সোন্নোবোর থেঙত ধোরি কানি কানি কল তারে ছারি দিবাত্ত্যায়।

সোন্নোবো এক্কেনা আমত্বক ঐনে রিনি চেল। তা পরেদি কি বুজিল কিজেনি।-"যা শালার ব্যাটা" কোইনে লাদি মারি তারে সিথুন ধাবে দিল।

আজবঅ সাপ-

বোইদ্যা একজনথুন গঙ্গারামে পুঝোর গল্প-"জেদেই জর কি বেচ্ছেদে?"

-কবাল পরা। বাজারত জেইয়্যা মানুচ্ছো দি দিন বাদে এইনে সে কদা পুঝোর গরত্তে। আগে কঅ মদ হেইনে এধক দিন কোন লাঙনী ঘরত পোরি এলেঘোই? ঘরত অসুক্ক্যা মানুচ ফেলে জিয়চ্ছে তর হবর নেই?

গঙ্গারামে মদ হানা নিনেই জিঙগানীত ইথুন বেচ অকদা সুন্নে। হালিক মদ হানা জে এক্কান লাজ গরে পা বজঙ কাম সিয়ান এচ্চ্যা থে তা পরানত ফুধিলদে। তে তরাতঙরি জোব দিল-

-বনভান্তে মাদাত থোক, নোনী বালারে ধোরি কঙত্তে এচ্চ্যা মাস দি মাস অহল মদঅ বদল্লোয়ো নঅ ধরঙ।

-সালে কি চবাসাল তোগেয়োচ্চোইদে?

গঙ্গারামে এক্কেনা মনত দুগ নিনেই কল-"মদ হাঙ ভিলি তুমি মরে এদক বজঙ ন ভাপ্পো। ঘরত জে ফিরি এ পাজ্জোও সিয়ান কোন জনম পুল্লোফল কিজেনি।"

-কিয়া, কি ঐয়েদে?

-আর্মিউনে ধোরি নেজেয়োনধে, ভদ্রসেন কার্বারি পারা সঙ। গেল্পে বেল্ল্যা সারি দিয়নদে।

গঙ্গারাম কদা সুনি বেন্ধুনে এক্কেনা চক্কমক্ক অহলাক।

-মের তের দিয়ন নি কন?

-এগ মন পজা মাদাত গোরি আহধি জানা মারানাথুন বেচ ঐয়ে।

নঅ মারন সুনি বেন্ধুনে এক্কেনা বুঝি অলাক। কলাক-"গঙ্গা ত বোবোর অবস্তা গম নয়। গেল্পে বেল্ল্যাথুন ধরি ফিত ঐ পোরি আগে। এজ সদ ন ফিরে।"

গঙ্গারামে নোনী বালা কিত্ত্যা গমেদালে রিনি চেল, মনে অহত্তে কদ জনম জনম ধোরি ঘুম জেই ন পেইয়্যা বল পোজ্যা কেইয়া, এচ্চ্যা এক্কেনা সের পেই ঈল মরে সঙ ঘুম জেই লর। কি কব, বুগ ভিধিরে কদা তুয়ে ন পেই জেরেদি কল-"বেন্ধুনে আন্ধারত বোজি আগ, বাত্তি ন জালদে।"

গঙ্গারাম কদা সুনি তা জেদেই কল-"ত ঘরত চেরাক আগেধে, জালেদঙ?"

গঙ্গারামে এক্কা লাজেল। লেম্‌ফ চিমনিবো ভাঙি জেইয়েগোই, বাজারত জেকে জার কেরাজি তেলো ন এল। উদোর বা কাথুন পেব? জা ঘর জিনিস তাথুন লাগে। সিয়ান বাদেয়ো উদোর দি পারে পা বেচ কিয়োথুন নেই।

কিনি আন্ন্যা চেরাক্কো কদা তার মনত উদিল। গুদিখুন বারে নিখিলি ইজোরত বাজার কজ্জাললো তুলিল। চেরাক্কো কজ্জালখুন নিখিলে চায়দে ভাঙি দি করা ঐ আগে। হামাক্কায় ছরা পারত আজার হেইয়েদে সলাত ভাঙি জিয়েগোই।

এন্তা রেত কেঙেরি পার গোরিব?

দি হুন্দোর তুই পোত্তি বজর চাচ গোরিনে জা পান সিউন্দোই বজর ভাত অয়। এ ভুই জে বানা ভাদ দিয়া মাদি নয়, সঙসার লোক্সীও। জে লোক্বীয়ে ভাত দে তারে কি বেজেদে? সেন্যায় বেচ তেঙার লুভে তে জোন কনদিন ঘর লোক্সীরে অগমান নঅ গরে। সালেন লোক্সী উমরত্তেয় পিত দিব।

ফিত্তিচানে এদ বুজানার পরেঅ মাদি বেজাখুন মনীন্দ্ররে দমে ন পাল্ল। আমন মন জোর দেগেব কি? গোজেন এক থেলায় জোন অঘুর ঝরে ফুলি উত্ত্যা মুরোল্যা ছরা গঙারত জেইনে ঝাম দিল।

মনীন্দ্র লাল চিগোন গুরোবো অঘুর তায়পয়েদ জরত পোরিলে হাসপাতালত নেজা পল্ল। পুয়োবোর চিয়িচ্ছ্যা হরচ তোগে ন পে, উবোয় ছারা ঐ মাদি বেজিনে আব্দুল করিমথুন তেঙা আনিলঘোই।

বারিজে হুন্দো ধান উদি জানা পরেদি মনীন্দ্র লাল ভুইয়থুন মাদি কাবা ধল্লাক। মাদি কাবিয়ে কাম্মোউনে মাদি কাবি মাদাত গোরি ব্রিক ফিল কুরত ফেলান্দোই। ফিত্তিচানে এগা মনে মাদি কাবিয়েউনর মাদি কাবি বুয়ে নেজানা চেই থায়। মনে অত্তে সিয়ানি মাদি নয় তা ঘরত বস্তাত ভোরে থোইয়্যা কুর কুর ধান তারায় নেজাদনদোই, আ নলে মাদি তলেথুন কন জোগঘো ধন নিঘিলিব তেন "মুইয়ো দেক্কোঙ, মরেঅ ভাক দিয়া পোরিব" কোইনে তে এক ভাক গোজি লব।

ফিত্তিচানর পোত্তিদিন এঙেরি এইনে অলর গোরি মাদি কাবা চেই থানায়ান আর এনাবাদে ন থেল। বজঙ এক্কান কান্দ ঐ গেল। তে মাদি কাবিয়েউন কিত্ত্যা পিজুম চোগে রিনি চেই থেধ। মাদি কিত্তেয় কাবদন ব্যেক দুচ্ছানি জেন তারার। দি-এক জন মাদি কাবিয়ে ফিত্তিচানরে এঙেরি বোই থাক্কে দেইনে উচ্ছো ফুচ্ছোয় কামঅ ছেরে ছেরে এক্কা কদা বাত্তা কোই ভাব জোমেবার চেধাক। ইয়ানো ঐ পারে জে মাদাত গোরি আন আ কুরোত ধালি ফেল, দিন্নো এক গোজোর কাম গত্তে গত্তে তারা মনান পেয়াত্ত্যা অয় কিনে সিথুন বাজিবাত্তেয় ফিত্তিচান লগে কদা কবার চান। আ নঅলে ইয়ানঅ ঐ পারে জে, ফিত্তিচানর পোত্তিদিন এঙেরি বোই থানায়ান তারা মনত এক্কান পুঝোর বানে তুল্লে জে, বুজ্যা পোত্তিদিন বোই বোই কি চেই থায়? মাদি কাবানা কামান এ্যান কন চেবার কান্দ নয় জে পোত্তিদিন এইনে বোই চেই থা পোরিব।

হালিক পাত্তা কিয় জনে ন পান। মাদেনে মাত ন পেই মাদি কাবিয়েউনর উচ্চোমি মোরি গেলে তারা আমন কামত মন দোন। ইয়ানো ঐ পারে জে তারা কদা কবার চেলেও তারা দি তপ্প ভিধিরে আঘে ফারি ন পাজ্যা আরাচাক।।

আজবঅ সাপ ২৪

ফিত্তিচান পুয়োউনে কলাক-'এধক ভেজাল তাঙেনে কি লাব, ভুইয়ান দেগোই। বেকুনে দেদন তুই গায় ধোরি থেই কি গোরিবে? ত ভুইয়ান উত্তুরে জকে চোক পোজ্জে সক্কে তারা ত মাদি এক দিন নয় এক দিন ব্রিক ফিলত নিনে ছারিভাক।'

পুয়োউন কদায় হাম হানা দুরত থোক ফিত্তিচানে তারারে জদেপদে হাক্কন গোবিল। এ মাদি জে তার কি এ কদান কি তারা বুজিভাক? বো লোইনে পুয়ো ছাবার বাপ অলেঅ এজ বাব ছাবাত্তলে আগন। তারা কোই পারন্দে জে, বাপ ন মোরিবের আগে এ ভুই তারা পেধাক নয়। সেনত্যায় ভুইয়ো উত্তুরে তারার কোচপানাও ন জম্মায় আ মাদি জে কি সিয়ানঅ তারা ন বুঝন।

পোত্তি বজর কোচপেই জে মাদি পেগেনে তে ধান লাগায় সে ভুইয়র কোচপানা ফিত্তিচানরে অন্য ধোক্কেন এক্কান মেইয়্যায় ঘিরি রাগায়। জা সমারে নিত্তো আজাআজি জা কিয়্যাত বাজি তে পোত্তি দিন নুয় সবনে, নুয় আঝায় জিঙগানি জাগায় সে মাদি বেজিবের কদা ফিত্তিচানে কন কিচ্ছুলোই মনত আনি নআরে।

এপ্রিল মাস এত্তেই দি লেজা ঝর দি গেল। ফিত্তিচানে চেবাত্তে গেল তা ভুইয়োর কি অল। কক্কেখুন আহ্ল মারি পারিব। মনে মনে ইক্কো দিন থিক গরিল। ইন্দি ব্রিক ফিল আর দচ-পন্দর দিন বাদে বজর বেগ জের হেপফো পুরিনে ঝর দিয়া ধল্লে থে এ বজরত্যায় বোদিব। কাম গুচ্ছে থোয় কাম্মোউন চের-পাচ মাজত্তেয় জেবাক্কোয়।

মাদি এক্কেরে সীমিনা হুদি ঘেজি কাবা ঐয়ে। কন কন জাগাত দি-এক কুপ ভিধিরেদি সোম্মেগি। সিয়ানি কিত্তে ফিত্তিচানে এগা মনে চেই থেল। জে কয়েক লেজা ঝর দিয়ে, সে ঝর পানি নাল আহধি তা ভুইয়ো ইন্দি উদ্ন্দি নুয় পত ফোরে দি-এক্কান গুরিঙ গারিঙ কিজিঙ বানে ফেলে মাজি ধজি জেবার ইজিরে দের সিয়ানি তা চোগোত ন বাজিল।

ভুই বানা ভিজি উধো ধোচ্ছে। এ পরে ঝর লেজাভোত পানি জমিলে আহ্ল মারি পারে পা মাদি কাবি চেরকিত্ত্যা এইল আর উজু গোরি দিল। উন্দুরো গাথুন হের গুজে নাদি দিল।

একদিন পরে রেদোত চেগার ঝর দিলে ফিত্তিচানে ভুইয়র কি অল চেবাত্তে গেল। পানি জমিলে পরদিন আহ্ল মারি পারিব।

ভুইয়ান দেগিনে তার তদা পানি চুয়ে গেল। মনে অথে ভুইয়োত নয় তা মাদা উগুরেদি কন্না জ্যেন আহল মারি দিএ।

কুগুর মারা মেজর

উলুচুরি কেম্পত ইকো নুয় কমান্ধার এচ্ছে। তা নাঙান কিয়ই কোই ন পারন, আ কোই পারিবারো নঅ চান। হালিক এ ভিধিরে 'কুগুর মারা মেজর' ভিলি তার নাঙ ফাধি জিয়েঘোই। অয়দ মেজর সাবর কবাল বজঙ, তা দাক্ক্যা নাঙ আন্দলে আজল নাঙান ভচ জিয়েঘোই।

উলুছুরি এইনে জে তে এ নুয় ফুত্ত্যা নাঙান কামেয়ে সিয়ান নয়। ইদু এবার আগেই তারে এ নাঙানে চেরক্যিা ফুধে তুল্লে।

মানজো মুয়ে মুয়ে তার এ নাঙানর জে বিজক সুনা জায় সিয়ান ঈন্ধিক্যা-

মেজর সান্ধ্যা এল কজমা বয়জর আ রদেবলে ভরপুর। তে কন কিচ্ছু ন দোরেদ। অপরাধী, সন্ত্রাসী আ সুক্র অলেধ আর বেচ। সুক্র অলেধ কদাই নেই, জেয়ান্ন্যা বলবলা অধ সাত্ জিত বাত চেবই চেব আ জাগা জেয়ান্ন্যা রুর‍্যাঙ ছেরে অধ সাত তে জেবই জেব। তে বুক ফুলে কয়, তে জনম লোয়েদেই ন পারেদে কামানিরে দোঙেবাত্তেয়। আ সেয়ান্ন্যা মন নিনেই তে আর্মিত সোম্মে।

একদিন তে ভিধোসস্যা হবর পেই সন্ত্রাসী ধোরিবাত্তে গেল। আগেঅ এ কামান তে ভালক বার গমে দালে গোজ্জে। সেনা কজমা বয়জে প্রমোসন পেই মেজর সঙ ঐয়ে।

হভরান সুনিনে হুঝিয়ে ছোতফোত্ত্যা ঐ আর থে ন'য়ারের। বাচ্ছে থানা তাখুন সোজ্জো ন অর। কক্কে জাগাত জে পারিবাক আ কয়েক্কোরে ধোরি বানি ফিরি এবাক।

কুবোত পোল্লে আগন সিয়ানি বেক্কানি তলবিচ গোরি নিনে অপারেসন কেঙেরি থুম গোরিবাক সিয়ানি তে বেক্কানি থিক গল্প। কার কি গরা পোরিব জা কাম তারে বুঝে দিল। তা পরে রেদো আন্ধারত জদা বোদি তারা নিখিলিলাক।

জাগায়ান বেচ দুরত নয়। মেইল তিন মেইল অভ। এনে আধিলে ঘন্ধা ভিধিরে লুঙিপারে। তারায় মানজো আধারা পধেই জা দল্লাক। রেত বানা ১০তা অহলেঅ ইদু সিয়ান রেদো সম্ভাক। বেল দুপপে ন দুপপে মানুজুনে ভাত হেই ঘুমত পরন। রেত চরা পরান বলাউন ছারা এ পদে রেদোর দোলানি চেবাত্তেয় কন জন নিঘিলিধাক নয়। সেন্যায় এ পদে কিয়ল্লই লাপ্পা'পি ঐনে কদা ফঘধান্ত অহভার জু নেই।

আজবঅ সাপ ২৮

কন দুচ নেই গোরি ইক্কো কুগুর ছ মারে ফেলেবার ধক গিলে জবর এজ তে ন অয়। সেন্যায় সিয়েলুনেই কামান ছারি ফেলাধোক। কুগুর ছবো পারাপাঙ মেত পেইয়ে তারে গোজেন আহ্বত ছারি দ্যা ঐয়ে। ফেলে এবার সলাত এ্যান দগরেত্তে জে, থেবরক হেই জয়মনি একবার পিচ্ছে ফিরি ন রিনি ন পাল্ল। দেগি তা মনান এক্কা হোঝোরে উদিল। কুগুর ছবো করত নিনে তা পোবো থিয়ে আগে, এয়ান্যা কদা তে এক বার ভাবিল। হালিক মেজস্যার অদারানে তারে কামান ঘুম গত্তে এঝাল দিল।

দিবুচ্চ্যা ভুয়োথুন ফিরি জয়মনি দেগেদে তা পোবো কানের। ঘুমথুন উদিনেই নাকি কুণ্ডর ছবো ন দেগি কানা ধোচ্ছেদে আর থামা থামি নেই। বেন্ন্যাথুন ধরি কিচ্ছু ন হায়। ঘর বেন্ধুনে ইয়ান উবান কোই বেগিদো বুঝেবার চেইয়োন, বুঝে ন পারন। জয়মনিঅ হানক্কন বুঝেবার চেল। বুঝে ন পাল্ল। বুঝেবার চেই কাম অভ কি পুয়োর কানানি আর বারি গেল। হি‍্যায় ভিলি তা পোবো দুচ দেত্তে তা বাবরেই। এধক দিন দেগা দেক্কেখুন তে বুঝি পাচ্ছে তায়াবেই এ গুন্দোমিয়ান তা লগে গোচ্ছে। কন কিচ্ছু দিনে তা পোবোরে জুর গোরি ন পারি জয়মনি রাগ আর ধরি রাগে ন পাল্ল। ইয়ান নয় উবান নয় ইক্কো নাদঙছারা কুগুর ছ'ত্তেয় এয়ান্ন্যা উল্লো গরানা। বানা এনে অলেধ কদা ন এল, সিভে লগে জে মরন বাজন জত বানি আগে। তা নরম বাবঅ মনান পোবোর উল্লোআন কায় ওদ্ধি জানাআন মানি ন পাল্ল। তে পোবোরে ইক্কো পিদে দিনে কিচ্ছু ন হেই ঘরখুন নিখিলি গেল।

তা পোবো মু ফুলেনে বিচ্ছোনত এই জে মুর গুজি পোল্লঘোই আর মুন তুলে। জয়মনি কয়েকবার জেইনে রিনি চে এচ্ছেখোই। জেরেদি ঘুম জেইয়ে পারাপাত্ত।

রেদোত পোবোর জর উদিলে জয়মনি অল ঘর বেরুনো লাদি কাত্তোল। বেগখুন বেচ তা'ম্মার। তা বাবে বাজি খেলে আর বেচ ওহলুন। হিত্তেয় ভিলি নাদিননোরে বেগখুন তে বেচ কিরব্যা গত্ত। তা মন ভিধিরে এবার মেজজ্যা মানাআন ওহধি গেল। আগে পোবোর গম অনা।

পোতত্যামল পত্তেঘিই কুগুর ছবোরে ফিরে আনিবাত্তেয় ঘরখুন নিঘিলি গেল। ইয়ান তে কোই পারেদে জে, এজানায়ান দুধমে। কন ফল অধ নয়। জেইনে দেবদে ছিন্নে দুরি ছারা আর কিছু নেই। কুগুর ছবোর নরম য়েরা এধক্কনে সিয়েলুন পেদত অহঝুম অর।

জয়মনিরে দেগিনেই কুণ্ডর ছবো কুঞই কুঞ্জুই গোরি লেজ লারে লারে কেইয়ে মোজোরি মোজোরি থিয়েল। দেগি জয় মনি ধ আমহক।
সিয়েলুন পেত পুরোনি কি মরি গেল নাকি। তবে তে হঝি অল। হদোখুন দুরিআন হয়ে কুশুর ছবোলোয় ফিরি এল। এবার আর মেজর সাঙ্গে কদায়ান তার মনত ন উদিল। তা গুরোবো জরথুন গম ঐ উদি আহম্ভের, হলরব গরের ইয়েন চোগেত ভাজি উত্তে দেগি তে বেকানি পুরি ফেলেল।

দেকে দেকে কুশুর ছবো আদামত বেগর গবর বিসয় ঐ উদিল। বাজি থেইয়ে বানা ইকো কুণ্ডর ভিলি নয়, জয়মনি বেন্ধুনে মানা গরানা পরেও মেজর সাপ্পের মানা ন সুনানা গুদিয়ে জদেপদে আদাঙা উরে পা সান্তি হেবার দরানরে হিয়ে ন গরে কিনে। বেন্ধুনে কোয়া ধল্লাক, বেচ পুয় কোচপানা গুদিয়ে জয়মনির ধক অভ দর গরে পা। পুয়ো-চা কোচপানা গম হালিক আমনরে গাদত ফেলেনেয় কিরব্যা দেগাদে জানা ভুল কাম ছারা কিচ্ছু নয়।

সমাচ জে তা বুগত থেইয়্যা মানুচ্ছুনর মঙ্গল চিদে গরে মাস ভিদি জাদেই সিয়ান বুঝা গেল। একদিন আদাম মানুচ্চুনে বেন্ন্যা পোতত্যা আঘা-মুদাত নিখিলি মেত পেলাকে জে আদামত বেধকক্যা কিছু এক্কান ঐয়ে। আজবঅ সাব ধোককেন কাবর চুবোরে মানুচ কুদুককুন আ্যার আহ্ধত ইয়ত উবোত বোই আ থিয়ে আগন। বেনন্যা পোতত্যা আন্ধারত তারারে কালা ভিলি মনে অর। আগে ঈদ্ধিক্ক্যা অলে তারায় কুত্তর অদঙগরল ভুগানিয়ে বুঝি পাত্তাক। এবার কামান অল এক্কেরে চুবেচাবে।

জয়মনি পুয়োবোও সেদিনন্যা কিত্ত্যায় জে মুদিব ভিলি পোতত্যা ঘুমথুন উদিল। লগে তার কুগুর ছবো। ঘরখুন নিখিলিই পল্লাক ইক্কো সোননোর মুজুঙে। সোননোবো এলদে মেজর সাপ্পের নলা কেচ হেইয়্যা। সেন্যায় ওননো কাম ফেলে দুমুরি গেল মেজজ্যা ইদু-'স্যার এইয়ে ইক্কো কুগুর ছ।'

দেঙদেঙে জয়মনি আ তা পোবোরে কুগুর ছবো সমত মেজজ্যা মুজুঙে আনা অল। মেজর সাপ্পে রাগে আগুন। তা কদা ন সুনানা। এম্বা ঘিলে দাদ, সিবে কননা। মাজ্জেঙ বয়স্যা জয়মনি নয়, তা পোবো আ তা আহধত দূরিত বানন্যা কুগুর ছবো দেখি তে চোক চিবেই রিনি চেল। এক্কা তোচ্ছ্যা হেল ভিলিঅ মনে অল। সোননোবো ভাঙি কল কুগুর ছবো গুরোবোর আ তা লঙে এচ্চ্যা মানুচ্ছো গুরোবোর বাপ।

মেজর সাপ্পে চিদে গল্প কদা কদাই। ইয়ত সচ ইরি দিবের কন ভ নেই। কন বাবদে একবার সচ দিলেই মানজুনে সিয়ানরে সেদাম নেই মনে গোরিনেই আর ইয়ান উবান গত্ত চেবাক। তা কদানি ন সুনিনেই ফাঘি দিবের চেবাক।

মেজর সাপ্পে কন কদা ন কোই চের-পাচ আহত দূরত বুককারি থেইয়্যা কুশুর ছবোরে গুলি গল্প। ন লাগিবের কন ভঅ নেই। ত্রেনিঙত তে তাক চা চি জিতবাদত এক নম্বর ঐ ন পাল্লেঅ দি নম্বর এল।

সান্তি র‍্যালী

বঙ্গরত্ন চের দিন পরে ঘরখুন নিখিলিল। কামে ন তান্ডুরি নয়, ঘরত কন কাম ন এল। দিন্নো বোইদে। ঘুম জেবাত্তেয় বিচ্ছোনত পলেও ঘুম ন এদ। গেল্পে রেদোত কন বাবদে দি চোগো পাদা এক গোরি পাচ্ছে।

ওবিঝোখুন হবর দিয়োন জা পোরিবো। উল্কো র‍্যালী আঘে, সান্তি র‍্যালী। বেন্নে মাদান নিখিলেভাক। দিসি ওবিঝোখুন নিথীলি পোরোসভা সঙ জেব, আ পোরোসভাখুন ঘুরি দিসি ওবিঝোত এইনে ঘুম অহভ।

বিদি জেইয়্যা চেরবো দিন জে তার কেচুরি কাদি গেল ঈধোত উদিলে এজ কেইয়্যাত জার কাদা উদে। বেল জেদক্কন খায় দিন্নো জেন-তেন সময় গেলেও রেত্তো নামিলে মনে অহদ আধাচুলি আধা। ওজোদেলেও জেদ ন চায়। দর পুরু পরান কামেরে এ্যান গোরি বাজি থায় মনে অয়দে পিচ্চো ফিরিলেও কোন কবাল পোরায় ছিরে হুল চেই তাগল কুব বোজে দিব।

ইতে ফোন গরে ইন্দিথুন-"তমা ইন্দিভিলে বাঙাল ছোম্মোন। আগুন বাজে দেদন।" উতে ফোন গরে উদ্দিখুন-"অমুগে ভিলে কি কাবা কেইয়ে, পদত মোরি পোরি আগে"। কা কদা জে থিক বিচ্ছেস গোরিবার জু নেই।

কারফিউ তুলি নেজা ঐয়ে। দি এক জন মানুচ পদত নিখিলদন। বঙ্গরত্নও দিবে হলা ভাত হেই নিঘিলিল। মনান তার থবা থবা। ভিধিরে ভিধিরে কিয়োর এক্কান লাজ লাজ দর দর ভাব। ভালক দিন ন আহদিলে থেঙত জেন চেএলেঙে ধরে মনানো সেয়ান্ন্যা ঐ আগে। দোলে দালে হুলি ন পারের। সিয়ান আর গমে দালে বুঝি পারিল হুমায়ন্ন‍্যালোই দেগা ঐনে। তারা ঘর ধুরবো ঘুমত থান আমিরুল সাব দাগি। তা দাঙর পো অলদে হুমায়ন্ন্যা।

পদ মুয়ত তাল্লোই মুজুঙো মুজুঙি। আগেন্দি তারে দেলে হুমায়ন্ন্যা সালাম দি মাদেদ।- 'আঙ্কেল কেমন আছেন?' তে তারে উল্লো মাদেদ-'ভাইপুত ভালা আছ না?' দি জনে আচ্ছ্যা মু গোরি জা পদে তে জেদাক্কোই।

এচ্চ্যা আর সিয়ান ন অহল। বঙ্গরত্ন বুঝিল হুমাজন্ন্যারে দেগি তে জোন চোকখুন লুগে ফেলেবার চেইয়্যে থিক হুমায়ন্ন্যাও তারে দেগি চোক লামে ফেলেয়্যে। মনে ঐয়েদে গমে দালে চিনা-চিনি নেই। মাদেম ন মাদেম গত্তে গত্তে একজন আরেক জনরে পাজারা ফারি গেলাক্কোই।

কদ্দুর জেইনে দেগা অহল অমর বাবু লগে। তে য়ো চের দিন বাদে এ্যা নিখিল্লে। ওবিঝোত জার। তারেয়ো র‍্যালীত জেবাত্তে বোলেয়োন। দিজনে একলগে আহ্হ্বা ধোল্ল্যাক।
অমর বাবু কল-নেই দা, রাঙামাত্যাত আর থেই ন বারিবো।

বঙ্গরত্ন বুঝিনেও ন বুঝেদে ধক পুঝোর গল্প-আ কিয়া?

-ন দেগর নেই? জুম্ময়্যালোই বাঙাল্ল্যার কেইয়্যাত বাজি জেবারো উবোয় নেই। জোল উদে। চোক পিজি রিনি চা চি অহলেও রিজারিজিত পরেগোই।

-থিক কদা কোইয়োচ।

-জোল উদিলে আহমিকন সাদাঙা পো-বো আমনে অহনা।

-হী আর গোরিবে সরকাজ্জ্যা তারার, আর্মি তারার, পুলিচ তারার, আমা ফরে কী আগে?

-দর ধ সিয়ত। আমি আর কয়বো দিন, আমি মলে পুয়ো-চা, নাদিন পুদিনো আমলত কী অহভ কিজেনি!

-তে জেবার কুদু আগে? আমারে কন্না কোচপেইনে জাগা দিব? মনে ন কলেও জ্যেই জ্যেই ইদু থা পোরিব।

-সিয়ানো থিক। তদো মনে ন মানে, বুগে ন বানে।

কদাবাত্তায় দিজনে দিসি ওবিঝো মুজুডে লুঙিলাক্কি। আর সয়সাগর মানুচ এচ্চোন। বেগে ওবিঝো চাগুরীবলা। এনে পাবলিক নেই কলে সোয়। দি এক জন জারারে দেগা জার তারায় রাজনীতিগো মানুচ। A

লাম্বা এক্কান য়েল কাবর বেনার পাচ ছ জনে ধোরি আঘন। মুজুঙে ধুপ রঙে দাঙর গোরি লেগা "শান্তি র‍্যালী"। ওন্নো চিগোন লেগাউন তে আর রিনি ন চেল। এক্কা দুরত আঘে কিনে গমেদালে পোরিয়ো ন বারের। উমরও তার কম ন অয়। দুর জিনিষ্কানি চোগোদি গমে দালে থার গোরি ন পারে।

"শান্তি র‍্যালী" কদায়ান তা মনত কেয়ান্ন্যা জানি লাগিল তে বুঝি ন পাল্ল। তার মনে অলদে অরকুনে তারে চোক পিজি রিনি চেই আগন।

মোস্ত্রী দাগি এজ ন লুঙোন্দি। তারায় এলে র‍্যালী লর দিব।

দুরত্তুন তারে দেগি তারা ওবিঝো বেলাল্ল্যা আহত তুলি দাগি কল-"কাকু ইন্দি আয়োন।"

আচ্ছ্যা মু গোরি বেলাল্ল্যার দাগানি সুনি তা মনান এক্কেনা পাদল অহল। বেলাল্ল্যা তাখুন পন্দর কুরি বজর চিগোন। তারে দেগিলে কাকু কাকু গোরি দাগে। আহঝি-রুজি ইক্কো মানুচ। বঙ্গরত্নত্তথুনো তারে দেলে গম লাগে। বেজাদ মানুচ অলেও তারে পর ন ভাবে। সদর কাক্কা ধুক্কেন ধারোচ গরে। কায় কুরে জাদে ন জাদে আজাবোদে ধোরি কল-ক্যান আচন ভালা আচন না?

-কোন রকম আছি বাআজি। ভালা থাকিবার দিন কি আর আছে না।

বেলাল্ল্যা তা কিত্ত্যা ইক্কো বাচ বাবে দিল। বাজ মাদাত এক্কান প্লেকাদ বান্ন্যা-

"পাহাড়ি বাঙালি ভাই ভাই

আমরা সবাই শান্তি চাই।"
প্লেকাদ বাচ্ছো আহধত লোই বঙ্গরত্ন ঝাঘ ভিধিরে সোমেলগোই। চিনন্দে মানজে ন দেগন পা। জীঙগানিত তে কন দিন মিছিলত নঅ জায়।

পদ দি ধাগথুন, বিলদিও উত্তরেজুন সয় সাগর মানজে চেই আগন। মনে অত্তে পদ মোদ্দেদি এহধো পিদিত চোরি নুয় বো জামেইয়ো ঘরত জার।

পিজেদি গুলোদক মানজে আধি এত্তে এত্তে কোই বলা গত্তন-"আমরা চাকুরীজীবী, আমাদের দিয়ে র‍্যালী করে কী হবে"?

আরেক জনে কল-"তাইতো র‍্যালী করে কি শাস্তি ফিরিয়ে আনা যায় নাকি"?

আরেক জনে এক্কা রাগ দেগে কল-"বোগাস যত সব গাঁজাখুড়ি কাজ কারবার। পোদে ও মাথায় পানি ঢালাঢালি"।

বঙ্গরত্ন পিচ্ছে ফিরি চেল কিয় জনরে ন চিনে। কোন ওবিঝো মানুচ কোই ন বারে।

বঙ্গরত্ন কদানি মাদাত লোই এক্কেনা ভাবি চেল, হালিক কন উদো ন পেল।

র‍্যালী পোরসভা গেদোখুন ফিরি এত্তে এত্তে অদ্দেক মানুচ নেই। দিসি ওবিঝো গাজত্তলে এক কিত্তেদি থিয়েই বেলাল্ল্যারে কল-চল ভাইপুত চা খাই।

বেলাল্ল্যা-'থিয়ন কাকু' কোইনে প্লেকাত্তানি কুরো ধল্প।

বঙ্গরত্ন এক্কেনা নাগে কুচকুচ গোরি কল-ফেলাই ধঅনা, ইগিন দি আর কি গোরিবা!

বেলাল্ল্যা তা ক্যিা রিনি চেই বনা বানদে বানদে কল-"থিক আছে না বাআজি আবার কয়ত্তে লাগে"।

বঙ্গরত্ন থেবরক হেল, অয়ও এত্তামান কদা তার ধ এক্কায়ো মাদাত ন এজে।
কাক্কার জীবনর বেগ জের কুসবন

বানা মুই নয়, বেককুনে কনদে কুসবন দেগানাআন কেইয়্যাত‍্যায় গম নয়। আমা কাক্কা জীবন সেচ রেদোত একান কুসবন দেকে। সেকদা মনত তুলি মর মনে ঐয়েদে জে, কুসবন দেগানাআন জীবনতেয়ও গম নয়।

কাক্কা জেদিন কুসবনান দেকে এজ মনত আগে, তা মুয়থুন তজতাজা আহঝিবো কুদু জ্যেন বুঝি ন পাজজ্যা আন্ধারত আঝি জিয়েঘোই। বেন্ন‍্যা ঘুমথুন উদিনে তে আমা কিয়রে কিরবে ন গরে আ আ'ত মু ধোইনে পোরিবাততেঅ ন কয়।

এ আজান গোজজ্যা জু পেইনেও আমি হুঝি ঐ ন পরিই। বুঝি অভার অক্তও ন পেই। উল্লো দুবি জেইয়েই কি না কি এক দরে। সক্কে বেককুনে চিদে গোরিত্তেই ইন্ধিক্ক্যা হিত্তেয় অল। কাক্কা আমা মুয় ক্যিা রিনি চেই বুঝি পাল্ল আমি এক্কান চক্করত বানা জেইয়েই। চিদে গত্তে গত্তে বেরুনে ইয়ান মেত পেলাকে জে ঝারি ফেলে ন পাজজ্যা ইক্কো চিদের কালা ছাবা কাক্কা মন ভিধিরে ভাবনানিরে কুলুক গোরি দিয়ে আ সেন্যায় তা মন ভিধিরে জাগি উত্ত্যা ছচ ইরি দ্যা ভাপ্পান তোগে পেইনে বেরুনে লেগাপরা সিঘিবেত্তেয় ন বোজিনেঅ চোগো মুজুঙে তারে দেগি পাত্তা ন দির।

আমারে পারাপাত এক্কা সুম্বুক দিবেত্তেয় কাক্কা বায়াচহানাত এইনে কাক্তি মুজুতে কদান এ্যন গোরি তুলিল মনে অত্তে তার কেইয়াত জর উত্তে আ কাক্কিখুন এক্কা কোচপানা তগার। সেক্কে আমি বেজুনে রুচ্চেল পোরা তুমবাজে বায়াচহানাত এইনে ঘিরি ধোচ্ছেগি। কাক্কা মরামরা র নিখিলে কল-'এ্যা এক্কান কুসবন দেলুঙ।'

সুনিবাত্তেয় কাক্কি কন আওজ ন দেগেল। একবার কাক্কা কিব্র্যা মু তুলি চেই রানা বারায় মন দিল। অলর গোরি হাক্কন গেল। জেরেদি কাকি মুন তুলিনেয় কল,- 'মিতিঙত ন জেবে?'

কাক্কা ঘরথুন নিঘিলি গেল। কাক্কার হাক্কন ন থানাআনরে আমি দিগ্লোবো ন থানা মনে গত্তে গত্তে এবার হুঝি ঐ পারি ইয়ান থিক গোরির এখন সলাত দেগিদেই কাক্কা ফিরি এজের। এত্তে সলাত আদাম কুরেদি লামি জেইয়্যা ছরা পানিত গাদি এচ্ছে।

কানাহথুন গান্‌ঝা কানিয়ান চুয়েবাত্তেয় মেলি দেদে দেদে কাক্কিরে কল,-'ভাত

বারি দে'?

ঘর চিয়োন গুরোউনে লুয় কোরেয়েত হলা গোল্ড্যা ভাদ লগে চিয়োন ছুরি মাচ চুগুনি কোরবো দিনে কাক সমারে ভাত হা বলছ।
এ হানানি জায় জুরুল অধ অক্তে অক্তে। এক্কা ঝাল অলেঅ ঈল অয় পা সুয়দ। সেকেঅ বাজারথনু আন্ন্যা পরতা-রুতি দিনে আমা ভিধিরে নাস্তার চল ন অয় আ সিয়ানি বানা বাঙাল কারিগরুনেই বানে জানিধাক। চাঙমা সমাজত কিয়ই বানে জানিলে সিয়ান অলদে আমহক অয় পারা কদা। হাদে হাদে কাক্কা কাক্কির উদিজে কল-'সবনান বুঝিলে।'

এবার তে এক্কা কদান থিক গোরি লল, কুসবন ন কে, কল 'সবন'। বুঝা জাত্তে তা মন ভিধিরে অয়-নয় জুদ্ধ চলের। তে থির গোরি ন পারেত্তে আমা মুজুঙে কদান তুলানা দোল অভ না ন অভ। ইন্দি কাক্কিরে ন সুনেলেঅ থিক মনত সান্দি ন পার। অহক কদা অত্তে কাক্কা-কাক্কি কিয়ই বুঝি ন পাত্তন ইকে কি গল্পে গম অয়। জোন তারা ভালক দিন কিয়ই কিয়রে ন দেগন আ কুসবন দেগানা ইয়ান ধোকেন আমহক অয় পারা কদা জীবনত ন সুনন। হাক্কন আহ্ গোরি চেই থানা পরে কাক্কি কল,-'থোক কিচ্ছু কয়া পত্ত নয়।'

কাক্কা কদান থুম ন গল্প। মুয়ান আহ গোরি থামি গেল। কুসবন কদা আর কয়া ন অল। অয়দ কাক্কিরে কবার চেইয়ে হালিক অমঙ্গল ঐ পারে এ চিদে গোরিনে কাজি সুনিবের ন চায়।

ঘুমত কুসবন দেগিলে নাকি কিয়রে কদে নেই। গায় গায় কোন এক্কান জাগাত সুরন গরা পরে মানুচ জনে সেনত্যায় আঘাসাল কদা কন। হ্যিায় ভিলি সিয়ত কিয়ই সুনিয়ে নেই। কাক্কাঅ বেন্যা মাদান আঘিবার জেইনে গেল্পে রেদোত দেক্ক্যা কুসবন কদা গায় গায় সুরন গোরিবের চেইয়ে কিনা কিজেনি।

কাক্কা কদানি হিত্যায় জানি বাদি ঐ এচ্ছে। জুনিঅ তে বেচ কদা ন কয়। এ ভিধিরেঅ তা কদানি গত্তনাথুন য়েন গুরি নিখিলেত্তে জে, র সুনি বুঝা জাত্তে এ র'উন তে এক্কেরে মনে ন কোইয়্যা গোরি নিঘিলার।

কাক্কি পুঝোর গল্প-'আদাম আর কন্না জাদন?'

-বেরুনে, পোত্তি ঘরখুন হামাক্কায় একজন গোরি।

কাক্কি দর বান্ন্যা চোগে কাক্কা কিত্তে রিনি চেল। কনে জানে কাক্কা চোগোত তে কী দেক্কে আ দেগি মাত্তর কাক্কার মন কদা হবর পেইয়ে। কল-'থোক মিতিঙত নয় ন গেলে।'

কাক্কারে দেগি মনে অত্তে মিতিঙত জেব কি ন জেব তার এক্কান মত কাক্কিখুন চাআর আ সিয়ান "না" ও'ক সিয়ানই তার চানা।

কাক্কা বলপোজ্যা র নিমিলে কল, 'মেজর সাপ্পের মিতিঙত ন জে উবোয় আঘেনি? কন জন ন গেলেঅ মর ধ জা পোরিব।'

কাক্কা এলদে পোয়াপারা হাই স্কুলর হেদ মাস্তর। ইস্কুলান তে অমকদ উচ্চোমি আ কেইয়্যা বল ফেলে বানেয়ে। স্কুল ঘর বানেবাত্তেয় আমন কানাত বুয়ে মুরো

সোমেবাত্তেয়। কবালত থেলে এক ভাক য়েরা জুদিও পারে। য়েরা নিনে ঘরতন গেলে কি কারবারই না অভ। এ্যন সলাত কন্না কল- 'লারেই বাচ্ছদে'। অয়দে এনা। বোন্দুগো আবাজ এবার আর বারি গেল। এক লাগারে আ ভালুকুন সিয়েরত বোন্দুগো আবাজ অয় বেএচ অলে দিবে কি তিন্নো, হালিক এ আবাচ্চুন ভালুকুন আ এক লগে। এক লাগার আবাজে আমি বেক্কুনে আমহক অহলঙ। আমহক অলে মানজো মন ব্যেরা ছারা ঐ উদে। সে ছেরেদি মনত দর সমায়। এঙেরি আমার বেকুক্কুনর উমরত্যায় এ্যদা জুরে গেল। দুমুরি দুমুরি ঘরত ফিরিলঙ। কয়েক্কান ঘর মুজুঙে দেগি এচ্ছেই হলরব পোজ্জে। কিয়ই পুয়ো-ছা থোগে ন পাধন কিয়ই লাগেদে মাল-মাত্তা লগে কি লভাক ভাবি কুল ন পাধন। লগে নি পারে এ্যন কয়েক্কান জিনিস-পাদি লোই আমি লর দিলঙ। বয়স্যাউনে পদত জারেই পাদন কোই দেদন ঘর ছারি ঝাদিমাদি ধে জেবাত্তেয়, হালিক কুদু? কিয়ই কোই ন পারন। বানা কোই পারন্দে বাজিবের চেলে ধা পোরিব। হাক্কন পরে বুঝা গেল মুরোমুরি ঝার পদে এক ঝাক মানুচ সুর আত্ত্যা পিগিরে ধক আহ্হ্বা ধোচ্ছন। তারায় বেন্ধুনে দরে পিত্ত মরা, পাগল ধক কুদু জাদন কিয়ই কোই ন পারন। কিয়ই কিয়রে কিচ্ছু ন কন তুও তারা কেঙেরি জে এ পদত এইনে এক লগে থুবেলাক্কি! ঘন্ধা মুলো আহধানার পরে এক্কান জাগাত থামেলঙ। চিগোন আদাম। আদাম ভিধিরে এক্কান কিয়ঙ। গুলোদক মানুচ থুবেবার জাগা বানা ইয়দই আঘে। কিয়ঙত এলে বুদ্ধরে সেলাঙ গরানা এক্কান কয়া ন পোজ্যা সুধোম অলেঅ সেদিন্ন্যা বুদ্ধ বন্দনা গত্তে বেরুনে পুরি ফেলেয়োন। বুদ্ধ বন্দনার বদলে মুরুব্বীউনে সল্লা গরা ধল্লাক কী গরা জায়, কুদু জা জায়। মুজুঙে দিজন ভান্তে তারা ধাগদি অজল এক্কান জাগাত অহিঙসা বানী সোনেয়্যা গোতম বুদ্ধর অলর দোল মুত্তি। ঘর গিরিত্তি বলা মানজোর কন দুক-সুক তারে লাক ন পায়। তে ইক্কে নেই, তা ফরে ভান্তেউন আগন। হালিক তারায় ঘর দোর ফেলে ধে এচ্ছ্যা মানুচ জনরে কন আজার কদা সুনে ন পাল্লাক। মাদা গুজে বাজিবের জাগা দেগে ন পাল্লাক। সল্লা থুম অল। এই পথম কন মিতিঙ থুম অদে দেলঙ জিয়ত আমা কাক্কা নেই হালিক আমি আগিই। কিয়ঙ ভান্তেউনে কলাক কিয়ঙত ন থানাই গম অভ। হিত্যায় f
ভিলি আর্মিউনে হিয়ঙান চিনন। তারাঅ আমা লগে আহ্ধা ধল্লাক। চিগোন চাগোন বুদ্ধ মুত্তিউন লগে নিলাক। দাঙা মুত্তিবো থেই গেল কিয়ঙ চুবি।

আমি আর জা ধল্লঙ। কাক্কিরে দেলুঙ ঘরখুন লাম্মেই ধুরি বানা কানের। হাক্কন পর পর মা নঅলে বাভা লগে কাক্কার দেকখ্যা কুসবন কদা তুলি তুলি কানি জার।

ইদাভিদর বেলান মাদা উত্তুরে উদি এচ্ছে। জুরো ঐয়ে তা-তা-তা আবাজ। কনে জানে বন্ধ ঐয়ে নাকি দুরত এচ্ছেই কিনে সুনা ন জার। এক্কান ছরা পার ওর এ্যন সলাত সুনা গেল হেলিকপ্তার র। পিঙিরে সুর আত্ত্যা মানুচ্ছুন বেকুনে ঝারত ইয়ত উবত পোল্লেলাক। এক সমারে দিয়েন হেলিকপ্তার এই পোল্ল্যা দেগিলুঙ। মাদত বাজঙ বাজঙ উরি গেল।

ইক্কো গোরি মুরো উদির আর লামির। এঙেরি জাদে জাদে বেল্ল্যা সেচ মাদান এক্কান রান্ন্যা ভুইয়োত লুঙিলঙঘোই। থিক অল ইয়দই রেত কাদেবঙ।

কাক্কি সেক্কেঅ কানের। আমি কিয়জনে কোই ন পারিই মিতিঙত জিউন জিয়োন সিউনঅ ভাগঘো কি ঐয়ে। আর দি দিন আহ্ধানার পরে এক্কান চিগ্রোন আদাম লাগাত পেলঙ। থিক অল ইয়দই থেবঙ। আর তিন দিন পরে সিবচরন জিদুর দাঙর পোবো দিজন অচিন মানজো লগে ফিরি এল। জিদুর বদলে তে মিতিঙত জিয়ে। তাখুন সুনা গেল মিতিঙত জিয়ুন জেইয়োন সিউন বেকুনরে মারি ফেরা ঐয়ে। আ তে গোজেন আ'ত আগে হে বাজি ধে এই পাচ্ছে।

সাম্বাত্তান সুনি কাক্কি গুজুরি গুজুরি ভালক্কন কানিল। লগে আমা আদাম আ কায়কুরে আদাম বেকুনে কানিলাক। সে এক্কান জীঙগানিত ন দেকখ্যা কারবার। বানা আমা আদাম নয় আর ওন্নো আদাম সত সত মানুচ এক সমারে কানদন। বেক্কুনর কানানার এক্কানই উদিচ, মোজ্জোনদে ইউনরে চিত পুরানা। হিত্যায় ভিলি পোত্তি ঘরখুন একজন নয় একজন মরাউন ভিদিরে আঘন।

এই কানানার পরে কাক্কিরে আর কন দিন গুজুরি বা চুবে চুবে কানদে ন সুনঙ। জ্যেন ইয়ানই তার বেগ জের কানানা এল।

সাত দিন পরে বেক্কুনত্যেয় সাতদিন্ন্যা সিরে দিয়া অল। এ পরেথুন ধরিলঙ বেরাজ্যা জীঙগানি। গমেদালে বাজিবাত্তেয় এদাভিদর ভালক জনে ইন্দি উন্দি কুদুম তোগে তোগে ছিদি গেলাক্কোয়। জারার কন্যা জেবার নেই তারা সে আদামত থেই গেলাক। আমি আজু দাগিদু গেলভঘোই। সে আরেক্কান লাম্বা কদা।

মোজ্জোনদে ইউনত্ত্যায় চিতপুরনি মন ভিধিরে দেক্কে দেকে ধিমে ধিমে ঐ
এল। তা-তা-তা- র'বোর দর মনত ঐ উদিল পাদল। এ ভিধিরে কদ কি পুরি ফেলেলঙঘোই।

হালিক কাক্কার কুসবন কদান আর পুরি ফেলে ন পালুঙ। কাক্কিরে কয়েকবার পুঝোর গোজ্জোঙ সবনান কেয়ান্ন্যা এল। কাক্কি জোব দিয়ে-'কোই ন পারঙ, মরে কিচ্ছু কোই ন জায়।'

জোপ্পান মুই বিচ্ছেস গরঙ। কাক্কিরে কাক্কা কিচ্ছু ভাঙি কোই জে ন পারে। ইয়ান কোই পারিনেঅ অক্তে অক্তে মনর ভুলে কাক্কিরে পুঝোর গোরি ফেলাঙ।

কনে কোই পারে মন ভিধিরে পোল্লে থেইয়্যা কন চোরা দরে মরে পারাপাঙ এ কামানি গোরিবাত্তেয় কাত্যায়দে। আর কিছু নয়, মরও অক্তে অক্তে মিতিঙত জা পরেদে দে।
ফলই মাজ রাদে চন্দ্রমঅন পুয়োউন মোরি গেলাক

সে বজর ইন্দাকাল এল এক্কা মেয়াদোয়া ছারা গুরিনেই। ইন্দাকালর হুঝিআন মানজো মনত হুঝিখন দরত্ বোদোলি গেলে সে বজরবো ঐ গেল উদাহরন দি পারে পারা। এজসঙ কদা উদিলে, বজর ঈঝেভত ভুল গল্পে মানজে কোই উদন-'উই দো জে বজর বেরুনো কেইয়াত লুদি উদি গেল, ফলই মাজ রাদে চন্দ্রমঅন পুয়োউন মোরি গেলাক।' তে উদাহরন দি পারে পা ইন্দাকাল এয়ান্ন্যা দিনত মানজো মনত কোগিলর 'কুউ' র-বো চবায় মন উরে দি পারে পারা আভা ছিধে ন পারে। উল্লো সেক্কে বেরুনর মনে অয়েদে জে, কোগিল্লো 'কুউ' 'কুউ' গোরি তারারে গীত সুনেবাত্তেয় ন এজে। এচ্চেদে অমঙ্গল বাত্তা নিনে। ইবে কোচপানার কন দাগোনি নয় অমঙ্গল গীত।

এনে বাদে অলে কোগিলর 'কুউ'র সুনিলে মানজে বুঝি পারন্দে জে ইন্দাকাল পজ্জেগি বিঝু এত্তে বেচ দেরি নেই। বিঝু নিনে আহ্ঝার ধোক্কে কদাবাত্তার রঙ ছিদেই মানুচ্ছোয় কদা কবার এক্কান জু তোগে পানা ছারা কোগিল পেক্কো তারার আর কন কামত লাগে ভিলি তারা মনে ন গত্তাক আ নলে কোগিলো য়েরা জে হেই পারে ইয়ানও কন দিন তারা মাদাত ন এজে। সেনত্তেয় কোগিল পেক্কো জারকাল জেবার এক্কা আগে এইনে গদা ইন্দাকাল জুরি গীত গেই বারিজেত নিচিদে ফিরি জায়গোই। তারার রোওনি চোক খেলেও মানজোর রাঙা চোগোত পরা ন পরে। হালিক সে বজর ইন্দাকাললো এক্কা বেধন্ধ্যা কিনে কয়েক্কো কোগিল গমেদালে আর ফিরি জেন পাল্লাক। নিরীহ কোগিলুনো উত্তুরে মানজোর রাক কন কিছুত্তে নয় বানা বানা কোগিলোর "কুউ" র-বো মানজোর কানে "উহ” সুনানা।

লুদির দোলোনি হেই মানুচ এমেন দিচ-কুল আহ্হ্বা অলাক্কে জে, কিয়ই কিয়ই কয়া ধল্লাক-"সুনর নি কোগিল্পো আজলে ধ কুউ কুউ গোরি ন দগরের উহ্ উহ্ গোরিনেয় আমা এ দুক দেগি ভেঙাত্তে।" আ সে পরেথুন মানজে কোগিল কুউ র-বো উহ উহ্ সুনা ধল্লাক।

আদাম বেগার গাবুরুনর এক্কান কাম ঐ উদিল কোগিল মারানা। তারা লগে ফায়ত সোমেলাক গুর গারার দল। জক্কেই কন কিত্ত্যা কোগিল র সুনা জার "কুউ", লগদালক বেন্ধুনে হোই হোই গরি বাদোল আহধত দুমুর দেদন কোগিল মারিবাত্তেয়। মনে অত্তে কোগিল বঙস উভোদ গোরি ছারিভাক।

কোগিল জাদর ভাগঘো গম জে, জাগুলুক্কান ইরুক কালত বোত্তে। সেন্যায় লুদিয়ে দলানান সমারে মানজোর কানত সুন্ন্যা কোগিলর "উহ” র-বোর আ'ত থানা নিনে কদা উদিলেও জেরেদি সিয়ান আর বজঙ সুধোম অহনা সঙ ন লুঙেগোই।
তার পর বজর কোগিলুনে "কুউ" র নিখিলে দাগি গেলেও কার কেইয়্যাত লুদি ন উদানায় মানজে তারা ভিধিরে আহত থানাআন কোই ন পারন ককে পুরি ফেল্লোন্দোই।

কদায়ান ছিদি পরানার সমারে সমারে চেরকিক্সা কোগিল মারানা ধুম পোরিল। কায় কুরে আদামর দি একো বুর-বুড়ি ছারা গুর বুর বেরুনেই লুদি জরত পোজ্জন। কি এক বুঝি ন পাজ্যা সনে চন্দ্রমঅন দিবে জামা পো সেকেও বেকুনরে ভেঙে ভেঙে গমে দালে ঘুরদন আ কোগিল কিজ্ঞা সমান উচ্চোমি নিনে গুলি মারি বেরাদন। হালিক সক্কেও তারা মেত ন পানদে জে, কোগিল মারানা তারা ধোক্যান মা-বাব কিরব্যায় বারি উত্ত্যা আলুলো-দুলুলো গুরর কাম নয়। তুয় তারা গুরো মনত উচ্চোমি এ্যান গারি বোচ্ছেদে জে, কোগিল ক্যিা চোক ফেরে উভ মু গুরি দুমুরদে জেইনে উজোত হেই কক্কে জে আদুর চাম, থেঙ নক উদি জাল্লোয় ইয়ানি কিস্তা চেবার সময়ই তারার নেই।

লুদি দলানার বজরত চন্দ্রমঅনেই বেগ পোল্ল্যা কোগিল মারানার কাবিলগিরি দেগে পাল্ল। একদিন দিবুচ্চ্যা চন্দ্রমঅনে 'জীঙগানিআন চিদে নেইয়্যা অ এক্কেরে উচ্চো' এ কদানি চিদে গত্তে গত্তে তা পুয়োউন ধাগত পোরি ঘুম গেল। আদেকখ্যা উদোনো ধাগ কাত্তোল গাজ ঝুব ছেরেখুন "কুউ" গোরি দাগি উদিল ইক্কো কবাল পোরা কোগিল। চন্দ্রমঅনে থিক সে লক্কে ঘুমথুন জাগি উদি ধন্দত পল্ল হাক্কন ঘর চাল কিত্ত্যা রিনি চেই মনত তুলিবার চেল থিক জাগানার পরে কোগিললো দাগি উত্তে না কি কোগিললো দাগিনে তে জাগি উত্তে। জেরেদি কামত ন লাক্ক্যা চিদে বাদ দিনে দিবে পুয়ো ন জাগন পারা জুচ জুচ গোরি পুয়োউন এক্কান বাদোল আহ্ধত লোই চুবে চুবে কাত্তোল গাচ্ছো তলে এইনে থিয়েল আ জদেপদে কাবিল পল্লান ধক বানা এক গুলিত কোগিললো র উমোরায় জুর গোরে দিল। তক্কানত কোগিললো মাদা গুত্ত্যা নিমিলি থেঙ কুরে ঝুপ গোরি পোল্ল।

আমকে অয় পারা, সে পর দিন্ন্যাথুন চন্দ্রমঅন পুয়োউনর লুদি জরে ধলু। একদিন পরে কেইয়্যা জগা পিরে লোই লুদি উদিলাক। আদম মানুচ্চুনে ইয়ান দেগি আর বেচ আমতৃক অহলাক। বেন্ধুনে ইয়ানরে কোগিল মারানার ওভিসাপ ভিলি কয়া ধল্লাক। কায় কুরে আর দচ আদামর জদ বুর মানুচ এলাক ঈখত তুলি ন পাজ্যা এয়ান্ন্যা ঘধনার রীদি সুধোমে পালেয়্যা কন কিছু বাত্তে দি ন পাল্লাক। সেন্যায় চন্দ্রমঅনে মানজোখুন সুন্ন্যা দারু উত্তুরেই তা পুয়োউনরে গমগোরেবার চেরেত্তা গরা ধল্ল। 'হা পোরিব কেদাবাত্তা সাগ ঝুল, তেল ন দিয়্যা ফলই মাচ, গাধা পোরিব দেজি নিম পাদা উজুনো পানিলোই আ ফরাউন চুয়ে এত্তে হা পোরিব গরু দুধ।
কি হাবা পোরিব সুনানার পরে ইক্কো ব নিজেস ফেলে চন্দ্রমঅনে আমনরে একা ভর পাদল গোরি লল। কেদাবাত্তা সাক তারা আঘাসাল পিজেন্দি ঝুতুর ঐ স্তূপ বোদি আগে। গরু দুধ তোগে পানা এক্কা দুক অভ, জারা গধা পানি কুরে থান কম মানজেই গরু পালেবার সেদাম দেগে পারন। আ ফলই মাজত্তেয় ব এম্বা ধেবা পানি পরি আগেই।

চন্দ্রমঅনে সাক তুলিবাত্তেই জেইনে এক্কেনা থেবরক হেল। জিয়ত তে কেদাবাত্তা সাগ ঝুপ দেগি এচ্চে সিয়ত জেইনে দেগেদে কিচ্ছু নেই। এধক দিনে মানুচ জনে হেই থুম গরি ফেলেঅন। তগাদে তগাদে বানা এক মুত অজন পাদা তুলি পাল্ল। ইয়ানিলোই বেচ অহলে দি মালা ঝুল বানা জেব। নিম পাদা তুলিবাত্তেয় জেইনেও এক্কোয় দজা। চাগালাত দেজি নিম গাচ দিবে ইক্কোখুন। বেচ ন এলাক, ইকেও নেই। জে কয়িক্কো ফারম নিম গাচ আগন সিউনেঅ জার কাল বিদি জেই পাদায়ানি মাদিরে হাজানা দিনে দেবাবো কিজা আ'ত বাবে চাঙ্গা ঐ থিয়ে আগন।

তে বুঝি পাল্ল পিরেআন বেগ জেরে তা ঘরত আবুজানায় এচ্চ্যা তে এ বগা কলত পোজে। এধক দিন পিরে ধোজ্জ্যা মানজে তুলি তুলি বেক ঘুম গৌচ্ছন। তে হুম্বিক হা বল্ল আগে আগে কিয়্যা পিরায়ানে তা পুয়োউনরে ধরি ছারি ন গেল। কেদাবাত্তা সাগঅ আঝা ছারি দিনে চন্দ্রমঅনে লামিল ফলই মাচ ধোরিবাত্তেয়। চিয়োন মাজঅ ফাদা জালান জিয়ান আঘে সিয়ানধোই ধেবা পানি চোজি বেরায়। সাজ গোঙি গেলে আ পো্যা অ'লে হাল্ল্যা আহধে ঘরত ফিরে। মাচ কদে জিয়ন বাজন সিয়ন অলাক্কে কয়েক্কো পুদি মাচ আ দিবে-তিন্নো নাইলোতিকা মাচ। এ মাজুনে ধেভা পানিআনত থেবার বাদা পিয়ন ধুরি ওন্নো মাচ্ছনে বদা পারানাই হেমা দিয়ন পারাপাও। মনে অত্তে বঙ্গ বারানাত তারার কদক বজরর বল পরাপোরি, এবার এক্কেনা জিরেবার ছের পা গেল। আ তেলাপিয়া মাজুনো দেককে দেককে কেডেরি গদা ধেভানত ছিদি পল্লাক। ইয়ত উবোত ঝাক বোদি চুক চুক গোরি পানি উত্তুরে মু লারন। এমা যেভা হেলে হেলে বিদেচি মাজুনো আহধত গেলগোই। এক কদায় কয়া জায় জালত বাজি ইক্কে তারাই জাল্ল্যাউনর ইজ্জোত বাজান।

হালিক এ বিদেচি মাজুন চন্দ্রমঅনর কন কামত এধ নয়। ইজ়ে মন দরে জালত বাজিলেঅ তা কামত লাগিধ নয়। তার লাগেত্তে পোত্তি দিন দিবে ইকো ফলই মাচ।

এধা ভিদর চন্দ্রমঅন ফরে কন কিছু ন অহল। বানা দিন দিন তা পুয়োউনর অসুক বারানা দেগি তা কবাল ভাজ ঘন আ দাওর অয়া ধল্ল। ফলি মাচ সবায় ন পেলেঅ পানি চোজি বেরানাত তার হেমা নেই। একদিন ইকো ফলই মার্চ জালত বাজিলেঅ ছিরেবো ছারা কিচ্ছু ন এল। বেড়ান উদ বেলেয়ে হে দিয়োন্দোই'।
ফলই মাজত্তে চন্দ্রমঅনর মরামরি দেগিনে মানজে ইয়ানরে পাগল কাম ভিলি ধরি ললাক। মানজোর এ মন কদানরে পাত্তা ন দিনে ফলই মাজত্তে তার মরামরিয়ান জে পাগল কারবার নয় উল্লো ইয়ানর ছারে পা জুক্তি আগে সিয়ান বুঝেভাত্তে চন্দ্রমঅনে কন তেম্মাঙ ন বোজেল। হালিক জারে জিয়ত পায় এক ঝাক পুঝোর গত্তে ভুল ন গরে, কিয় জালত নঅলে বচ্চিত কন ফলই মাচ বাচ্ছোন নাহি। ইয়ান বাদে তার আর গোরিবার কি আঘে? কেদাবাত্তা সাক নেই, গরু দুধ তোগেলে ন পায়, বানা পেই পারে এ আঝা নিনে এজ সঙ ফলই মাড়ুনই সবন ধোক্কেন বাগী আঘন। সেনভ্যায় জুয়ো হারাত মানজে জে মন মানসিক নিনে বাজী ধরন চন্দ্রমঅনেঅ থিক সেয়ান্ন্যা মন নিনে ফলই মাজ পিজে ঘুরা ধল্ল।

এ পিথিমিত তার দিবেই দ পুয়ো। দাক্তজ্জ্যা কোইয়ে তা মোক্ক অমলাপুদি আর কন দিন পুয়ো ফুধে পাত্ত নয়। জামা পুয়ো অধে সলাত গুর পেদত লবার হোল্লেবো কাবি ফেলে দেয়া পোজ্জে। ইক্কে জুনি তা পুয়োউনর পিরেয়ানরে নিনে কন বজঙ কিচ্ছু এইনে তা বাপ হলানায়ানরে উলমুস্ত গোরি দে সালে পিথিমত তার বাজি থানার কন দাম থেদ নয়। সেনভ্যায় চন্দ্রমঅনর ছোতফোত্ত্যা ন অনাআনই বেতিরিক্ক্যা

চন্দ্রমঅনর ছোতফো্যা অনাআন আর দিগুন বারিল তা পুয়োউনে চুর গোরি ভাজা নাইলোতিকা হানা পরে ফরাউন দোদোক্ক্যা ঐ উদানায়। উল্লো তা বেক রাক্কানি ধালি পল্ল নাইলোতিকা মাজুনো উত্তুরে। এ পরেথুন জালত বাজিলেঅ আর ঘরত ন আনে জালথুন হুয়ে কুত্তিঙ কুত্তিঙ গোরি পানিত লুঙি মারি দুবি ন জানা সঙ চেই থায়।

গুরউনর লুদি উদানার কয়েকদিন পরে এক ভেদ ন পেইয়্যা ঘধনায় চন্দ্রমঅনে এক্কেরে আমককক্কক ঐ উদিল। বুঝি ন পাল্ল ইক্কে তার কি গরা পোরিব। সেক্কে বানা পঅর ফাদি উদের। মাজ ধুপ কেইয়্যা গমে দালে মেত ন পায়। জালখুন মাসুন হুয়েবাত্তেয় জেইনে বুজি পাল্ল তা থেঙানি গির গিরার। আদেখ্যা কি মনত উদিল পানিথুন জা'লান জেদ্দুর উত্তুরে তুলি পারে তিঙতিঙ্যা গোরি তানি ধল্ল। পোল্লল্লা ইক্কো-দিবে এ পরেদি গোনি ন পাজ্যা ঝাক ঝাক ধুপ মাজে ভোরি আগে জালান। সিউনর বেচ ভাক মাজই ফলই মাচ। জাল ঘুম সঙ চেবার মনে কনায় আ'ত উত্তুরে তুলদে তুলদে থক ধরি থেই ন পারি ঝুভুত গোরি পানিত ঝুরি পল্ল। তার মনে অল ইয়ানি বেক জলদেবীর লীলা হারা। এধক দিন ধেভার বেক ফলই মাজুন এক জাগাত থুভেবাত্তেয় তে কামত বাঝি এল। সেনভ্যায় ইক্কো মাজো জালত ন বাজিধাক। তক্কানত চন্দ্রমঅন পিথিমীআন ফলই মাজে মাজে ভোরি উদিল। সেক্কে তা চেদন রেজ্জোত ফলই মাচ ছারা আর কিছু নেই। বেক্কানি ফলই মাজ ঝাগত মিজি জিয়েগোই।

"ওন্নো কিত্ত্যান্দি গোজেন পিথিমীত সেক্কে আরোক্কো জাত্রা পালা থুম ঐ এল ভিলি। বানা চন্দ্রমঅনর ফাগত সমানা বাগী।

ফলই মাচ নিনে ঘর কায় কুয়ে এজধেই চন্দ্রমঅনর দুনিয়াত বেগথুন বেচ কামত লাগিবের মাজুন তক্কানত কাজর বিজোর ঐ গেলাক। কাজর বিজোর কানাত নিনে ঘরত এজেধে ধক বেকুব জে চন্দ্রমঅনে নয় সিয়ান ফলই মাজ দুলোবো লুঙি মারি ঘর মুক্কে তার দুমুর দেনা দেগিনে বেকুনে বুঝি পাল্লাক। ইন্দি চন্দ্রমঅনঅ ঘরখুন নিঘিল্ল্যা কানানি র আদামত ভালদ্দুর সঙ ছিদি পোজ্জে। ছিদি পত্তে পত্তে সিয়ান চন্দ্রমঅন ইদ গরা সঙ ফুরিনেয় তারে বাধ্য গল্প বেকুন লঙে কানানিত ফাগত সোমেবার।

আমহক অহ্ভার কদা অলদে চন্দ্রমঅন পুয়োউন জনম লোয়ন এক সমারে মল্লাগো এক সমারে।

পোরভো লক, গল্পবো ইয়দই থুম ঐ পাল্লন হালিক চন্দ্রমঅনে থুম অভাত্তে ন দিল। মানজে জে এধক দিন পিজেথুন কুয়-বলা গত্তাক চন্দ্রমঅনর মাদা অধঘজ ঐয়ে সিয়ান জে থিক, কদায়ান প্রমান দিবেত্তে সাত্তিফিগেত বলা দাক্তর আর ন লাগিল। চন্দ্রমঅনে তেই সিয়ানর জায়জুক্কল গোরি দিল।

জামা দিবে পুয়ো মরানার পরে তারে দিন্নোবো ধেভা পানি উত্তুরে নোকাত ভাজদে দেগা জায়। ধান হেধত বিচ ছিদেবার পিচকিরি আহ্বত ধেভা পানিত জিয়ধই নাইলোতিকা মাচ ভাজি উধন সিয়ত পিচকিরিবোলোই বিচ ছিধে দে। ধেভার বেক নাইলোতিকা মাজুন মারে ফেলেব।

পথম পথম বাজারথুন বিচ আনিলেঅ জেরেদি কিয়ই তা কায় বিচ বেজিবার ন চেধাক। সিয়ান নিনে চন্দ্রমঅনর কন বেসম্বস্য নেই। বিচ মিজিয়ে পানি ফুরেলেই তে জেইনে মুরো ঝারত সমায়। সিয়ত তারে কন্না মানা গোরিব, কন্না পথ আকচোব? মুরো ঝারত মেল লুদির কন রাদ নেই।
0"
র গোরি ন পাজ্জ্যা রেদোর থুম নেইয়্যা হারা

সুধাঙসু চাঙমার রেদোর র গরানা নিনে ওভিগ্গতানি ভারি অজমর আ বেভয়
ভরা । জনম লনা পরেখুন আভা হেই, পঅর দেগি এচ্ছ্যা এ পিখিমিত তে এ্যন
গোরি দাঙর এয়েদে জে, রেদোর র নিনে বিদি জেইয়্যা বিত্তান্তআনি একানো
তার এ পারেদে সান ভিলি মনে ন অয়। জকেুন তে সুরন গোরি পারিবের
অক্ত এয়ে, জক্কে তার উমোর তিন-কি চের সক্কেখুন তে দেগিদোদে তারায়
রেত্তো এলে ঘুম জেবাত্তেয় কুদু ঝারত জেদাক্কোয়।

ঘর বারে রেত কাদেবার সে অক্তউনত সাজন্ন্যা অলেই তা মা-বাবঅ ভিধিরে
দেগা দিদ ছোতফোত্তা ভাব আ তারা দিজনর ফুজু ফুজু সুনি মনে অধদে এ
রেদোত কদা কনাই বেগথুন বেচ দুজর। দিনর জেধক বাবদর জয়-জোয়ার
আঘে রেদোত সিয়ানি জদেপদে মানা । কদা কয়াপত্ত এ্যন ফুজু ফুজু গোরিনেয়,
কদা কোইয়্যাবোই বুঝি ন পাত্তীদে জে তা মুয়থুন নিঘিন্ন্যার তে আজলে সুনের
নাকি ন সুনের। র দাঙর গোরি কদা কলে মনে অধদে সঙসারান পারাপাঙ
উলোমুস্ত এ জেব।

তা বাপ-মা ফুজু ফুজু গোরি রেদো কামত লাগেদে দরপ্সানি জুক্ুলেদাক।
অক্ত ভেদে জিনিস পাদি এগেক ধোকে অধ। জেন বারিজে কাল এলে এক
কন্তা পেলাসথিক, জার কালত বোরগি কাবর ইয়ানি। মোজোরি, ধার তাগল,
আ এভিরেদি তচ লাইত সারা বজরবো লাগিদ। তিপ বাত্তি আ তাগলান ছারা
ওন্নোআনি বেক্কানি তা মা ইক্কো কাল্পোডোত ভরে পিধিত লধ আ সুধাঙসু উদিদ
তা বাব পিধিত।

এ অক্তত ইয়ানরে সুধাঙসুর মনে অধ এক ধোকে হারা । দিনোবো নানাক্কান
হারা হেলানার পরে রেদোর এই হেলায়ান তা ইদু ওন্লো এক মূল্য . |
হিত্ত্যায় ভিলি ওনো হেলানি জেকে মনে কয় হেলা গেলেঅ এ হেলান বানা
রেদোত হেলা জেদদে। এতাত্ত্যায় মন থির গোরি বাচ্ছে থা পরে ককে রেদ
অভ, ককে রেদ অভ। ওন্নো হেলানিত জাল্লোয় হেলা তে মুজুঙে থায়, অহ্ধানা-
জিদানা লগদালক হারা থুম অলেই পা জায়। আ হাক্কন পরেই আহর-জিদো
কদা তারা পুরি ফেলান্ধোই। হালিক রেদোর এ হারাত সুধাঙসু বুঝি ন পাত্ত,
হেলা কাল্লোয় আ জিদিলাক না ওহ্ধিলাক। মনে অধদে এ হেলান জীঙগানিত
থুম অভার নয়, ইয়ানর কন থুম নেই। সেনত্ত্যায় তা মন তিরাচ্ছান দিন দিন
বারী জেই উঙুরেদি উত্তে উত্তে দেবা মায় ছিধি পত্ত।

আজবঅ সাপ - ৪৯
জদ ছোতফোধানি, আওচ, ধারোচ বেক্কানি এ হেলাত। হালিক কন সমাধান
তোগে ন পেদ। অজ কদা অলদে জগদর লাব হোতি ভিলি মাজারা দিয়া
. - সঙসার সার্থপর রমচক্রআনি বুঝিবের উমোর সক্কেঅ তার ন অয়।

আরেক্কা দাঙর অ'লে জন্কে তা উমোর ছ-সাত, তা সমাজ্জ্যা বেককুনো ইধু র
.গোরি ন পাজ্জ্যা রেদোর থুম নেইয়্যা হারাআন গপ মারিবের পোর্তিদিন্ন্যা এক্কান
-বিসিয় ঐ উদিল। সঙসমাজ্জ্যা দিএক জন এগত্তর অলেই তারায় গবর কজ্জাল
হুলি বোজিধাক। বেকুনে আগ রেদোত বিদি জেইয়্যা নানা বাবস্ত্যা কদানি কয়া
ধত্থাক। সিয়ানি কবার সলাত তারা মনে গত্থাক তা গঞ্পানই বেগুন বেচ
দোল। গমেদালে বুঝি ন পাল্লেঅ তারা মেত পেদাকে জে তারা ভিধিরে গবর
এক্কান জিদাজিদি ভাব জাগি উত্তে। জিয়ান ভিধিরে সমাজ্জ্যাউন ইদু আমনরে
ওভিগ্গতা পেইয়া ঈঝেভে বেগথুন সেরা হোলেবার এক্কান মন আওচ মনত
হাফদি থেধ। এঙেরি তারায় তারারে তুয়ে পেধাক আমহ্ক অভার এক্কান জার
কাদা উদে পা রেজ্জো ভিধিরে আ নলে সে রেজ্জোআন তারা ভিধিরে এইনে
সোমে আঘে। সে জগদত বানা তারাই ন আগেয়্যা মানেই ।

জার কাদা উদে পা এ দুনিয়ার মানুচ্ছুনে আদেক্খ্যা একদিন দর গরে পারা
এক বুদ্ধি নিঘিলে তারার চিয়োনগুর চালাক্কানি ফোলেবান্তেয় উচ্চোফুচ্চো এ
ধন্লাক। তারার সাজেয়্যা কামানিত দেগিদাকে বেকানি থিক, কন ভুল নেই।
সেনত্ত্যায় হেলাত লামিবের আগেই তারায় জিদানার সুক পেধাক। তারা বুদ্ধি
গত্তাক রেদো থেবার জাগানিত জেবার সলাত আধা পধত পোল্লে থে চেই
থেবাক দাঙরুনোর তগাতোগি। সক্কে তারারে নাও ধোরি দাগি পাত্তাক নয়, র
নেইয়্যা বুব ধোকেন অলর গোরি তগা পোরিব। বানা সেকেনে থেই তারা বুঝি
পারিবাকে জে, রেদোত র নিঘিলে ন পারানার দুক কেয়ান্ন্যা।
হালিক  কামত লামিনেয় দেগিদাক্কে জে কন কিচ্ছু তারা ফরে নেই|
সিধু তারার কদার কন দাম নেই| সেনত্ত্যায় তারা মন কালা গোরি ফাদা ফতনা
ধোকেন চিমেই জেদাক। তারা দেগিদাক্কে জে বুদ্ধি কনআনই কামত লাগে ন
গোরি রেত কাদেদাক। তারা বুঝি ন পাত্তাক ইয়ান কিন্ত্যায়। ইয়ান নিনে
দাঙরুনো উদ্জুরে তারা হর অধাক। বারেই জকে রেত কাদা পরে একসমারে
কাদেলে কি অয়? কন দিন ভালুকো গিরি এক অলেঅ সেধক দিনে তারা মনত
সে বুদ্ধি ফোলেবার উচ্চোমি আর জেদা ন থেধ।

আজবঅ সাপ - ৫০
গরম কাল্ল্যা রেদোত দাঙরুনে জক্কে ইজোরত পাদি বিজেনে কেইয়্যা জুরান
সক্কে সুধাঙসু পেজাউন সমারে 'কুঞুক কুঞুক' সুর মিলেদ নঅলে অঘলক
পেক্কোই এক লগে দগরিদ 'নচ-কচ-কদরক নচ-কচ-কদরক' । ইয়ানো সুধাঙসু
কায় এক্কান হারা । কল ভিলি কল তার গম লাক্ক্যা বেক হারাআনি র'লোই ভরা।
ওন্নো কিত্ত্যান্দি এই র গরানানই থুম নেইয়্যা রেদো হারাত জদেপদে মানা ।
কন বাবদর গম-ভান্ন্যা র গরা জেদ নয়। এন কি গুরোর কানানা সঙ মানা ।
আদেক্থ্যা তুলে কন গুর কানি উদিলে তা মা'য় জাদিমাদি গুরোবো মুয়ত দুদ
চাবি ধরি তারে জুরো গুরিবের চেধ। নঅলে কানানা থামে ন পারানার গুদিয়ে
কন দুচ নঅ গোরিও বেক্কুনোর রাক মা'বো উঙুরে এই পত্ত। এ কানানাত্ত্যায়
কিয়জনর এক্কা কিচ্ছু ন অলেঅ।

র গোরি ন পাজ্্যা রেদোত আহ্ধিবের সলাত জুনি কনজনে উজোত হেধাক
আ সেত্তে ছোজ্জো গোরি ন পাজ্জ্যা আবাজ অলে, নয়দ তেঙ তলেত্থুন
পাত্থর কি ইদেল দলা ওহ্‌ঝোরি মুরো লামনি গোজজে গেলে বিলেয়ো ধোক্কোনে নরম
নরম হুচ বাবে আহ্ধি ন পারানার গুদিয়ে তার বেকুনথুন জদেপদে অকদা হা
পত্ত। এতাত্ত্যায় তার মুরোত থেবার ছেদাম আগে কি নেই সিয়ান নিনে কদা
উদিদ। হালিক কদা উদিলেঅ কিয়ই ছোল ন থাক । হিত্ত্যায় ভিলি তে কোই
পারেদে জে ইয়ান অভই অভ। জনম লনার পরেখুন তে দেগি এজের তা আজু
অকদা সুন্নে, তা পরে তা বাবে, ইকে তে সুনের। সেনত্ায় ভালক দিনর
সুধোম ধোক্েেন ইয়ানরে তারা পোত্তি দিন্ন্যা বাজি থানার এক্কান ভাক ভিলি
অহনার পরেখুন সিঘি লধাক। রেখুন জেমেন থুম নেইয়্যা সেনত্যায় গেইল
হানানিঅ থুম নেইয়্যা।

র গোরি ন পাজ্জ্যা রেদোর বেগত্থুন বেচ জালা অধদে ঘর কুগুরুন নিনে।
গোজেন সঙসারত সে লক্কে কুগুরুনোর গুচ ছারি ন পাজ্জ্যা হাচ্ছোদে মানুচ্ছুনে
পাগল এ উদিধাক। দিনত জে কুগুরবো বেগথুন কোচ পেইয়্যা, রেত্তো এলে
মনে অধদে সিভেরে মারে ফেলে পাল্লেই মানুচজনে বাজন। ঘরথুন নিঘিলেনার .
পরে সিয়ুনরে পিচ্ছে লক ধরানা ছারে ন পারন। দর দেগেনে ধাবে দিবের
চেলেঅ এক্কা দুরত থে থে পিজে পিজে এজা ধরন। ঐ পারে কুগুরুনে দেগন্দে
জে, রেত্তো এলেই আদামানি কেঙেরি পজ্জনত কনদে মানুচজন নেইয়্যা তুদ
রেজ্জো ধক এ উদে। আদাম চাগালার ছারা পোজ্জ্যা ভাব তারারেঅ আজাবোদে
ধরে। সেনত্ত্যায় সারাল্যা থে পানার বুক ধিভেধিপ্যাঙুন বাজিবাতে় কুগুরুনে
আহ্ঝার ধাবে দিলেঅ গিরোজো লক ন ছারন।
পিজে পিজে লক ধোরিনে কুগুরুনে আমিরুন পুরি ফেলান্দোইদে জে র গোরি ন পাজ্যা রেদোত তারা কন মন সুগে রেঙ কারিবাত্তেয় ন এজন আ সেনত্তেয় তারারে এজেত্তে কেল্ল্যা পানি গুল্ল্যা ভাদ বদলে সোদ্দ্যা তোনো ঝুল গুপ্ল্যা ভাত্তোয় ছঝি গরা অধ নয়। উল্লো কবালত চাম সুলি জায় সঙ পিদা হানা আঘে। তুয় কুগুরুনে তারা ভিধিরে কোচ পা-পিআনি পুরি ফেলে ইক্কো আরেক্কো লগে কামারা কামিরি গোরি রেদো বেক গুমোরানি ফগদাঙ গোরি দোন আ ভিজা মাদিত পুন বাজেনেয় দেবা কিত্ত্যা মু তুলি এ্যন পরান চিক্ষুত গোজ্জ্যা র নিঘিলে 'আঞোই উ-উ-উ' গোরি রুঙ কারি উদনদে জে, গদা মুরুল্যা চাগালাত দর গরানার এক্কান মরে পারা ঈন গঙার বোই জেদ। সক্কে মানুচ জনে তারা পরান ভিধিরে আমনরে বেগথুন বেচ নাদঙছারা আ ভচ জেবার অক্ত এচ্ছে পারাপান। তারার মনে অয় পরানান এক ফুধো পানি ধক কন লোঙি পোজ্যা পাদার চুচ্চ্যাঙ আগাত ধুলের। জেন নিজেজ বঅ লাগিলেঅ ঝুরি পোরিব। এ লক্কে মানুচ্চুনে কুগুর জাদর গিরোচ কোচপানা গুনানরে এ্যন ওভিসাপ দেয়া ধরন্দে জে, সত্যজুক অলে দুক হন্ধাদে হন্ধাদে কুগুর বঙ্গ উভোধ ওহলুন।

সুধাঙসু পুরি ফেলে ন পারে তারা কুগুরবো লগে তা বাভার হেমা গোরি ন পাজ্যা অমানজো ধক গরানাআন। সেদিন্ন্যা এল মধু পুন্নিমা রেত। তা বাবে কিঅঙত জেই ভান্তেখুন অন্তসীল লোয়ে, দিনত উবোচ এল। জগদর বেক পরানবলাউনোরে মেইয়্যা দেগে মোত্রী ভাবনা লোই দিন গোঙেবার সমক হেইয়ে। হালিক সে মানুচ্ছোই রেদো সম্ভাগত এন এক্কান কাম গল্প দে জে, সুধাঙসু ভালক ভিলোন সিয়ানর কন জোব তোগে ন পায়।

কী আমহক অভার সেদিন্ন্যা দেবামায় কন মেক ন এল। ভরপুর পুন্নিমায় মুরোল্ল্যা চাগালার চেরোকিত্ত্যা ভাজি জা ধোচ্ছে অতালেয়্যা মেইয়্যা ধোরেয়‍্যা জুন পঅরে। এন সলাত তারা কুগুরবো চান পাগলে ধোরি আগ জনম কধা ঈধোত তুলি পারিয়‍্যা ঐয়ে নাকি কনে কোই পারে। সেন্যায় আগ জনমর কন দুগ কদা সুরোন গোরি তে এন পরান হঝরায় পা র নিখিলে রুঙ কারি উদিল জে, তা বাভা বার বার মানা গরানা পরেঅ কুগুরবোরে জুরো গোরি ন পারে। বমভুলো কুগুরবোর এয়ান্ন্যা আক পিছ ন চিন্ন্যা উল্লোয়ানে তা বাভার সোজজো গোরিবের সীমিনাআনরে এ্যন এক অমানজো আচরণ বানে মানেই আভালর বেক চিন্দা বাচ্ছানিরে জদেপদে গো'র বানেই ধোজি পোরি এহমান হাচ্ছোদত দুবি গেল। তা ভিধিরে এ্যন এক্কান কদা জাগে তুল্লে জে, মরা জকে পোরিব সকে দি ইক্কো মারিনেই মোরিম।
সেন্যায় কুগুরবোর পরান হোঝোরেয্যা রুঙ কারানা তক্কানত দুনিআ ফাধি জায় সঙ মরন কানানি ঐনে লারে লারে মরা মরা কঙানি ঐ গেল। সেদিন্ন্যাপুন তারা কুগুরবোর নাঙ রাঙাখুন লেঙ্যা অল। কোচপেইয়া এহমাননো উত্তুরে বাভার এয়ান্ন্যা এহমান ধক গরানা ধেগি রাগে আ দরে সুধাঙসু কানি উদিলে তা বাভা তা কিত্ত্যা জেঙেরি হেম ধেম গোরি এচ্ছে সিয়ান দেগিনে সুধাঙসুর কানানা গত্তনা অদ্দেক সঙ এই বাঝি থেল। সে পরেথুন তার গত্তনা ফুলো পিরে ভাজা দিয়ে। সুধাঙসু বিচ্ছেস গরে তার গত্তনা ফুলানাআন কানানি বাঝি থানার ফল। অক্তে অক্তেই তে আনা মুজুঙে থিয়ে মু চেবাত্তে গেলে গত্তনা ফুলোআনত আ'ত বাজে সে দিন্ন্যার কদাআন সুরন গরে আ উগুরি উদে আ পোত্তি বারই তা বাভার রাক্কো রুমোচ্ছান তা পিজেদি থিয়ে থাক্কে দেগে।

সুধাঙসু এজ সঙ কুগুরোর এয়ান্ন্যা রুঙ কারানা সোয়ে ন পারে। তাথুন মনে অয়দে রুঙ কারানা র'বো জেদ্দুরত জায় সেদ্দুর সঙ আদামর পর আদাম ছারা ঐ জার।

এয়ান্ন্যা র গোরি ন পাজ্জ্যা এক রেদো সম্ভাগত সুধাঙসুর ঘুম ভাঙি গেল। ঘুম বেরেয়‍্যা চোগে দেগেধে দিবে ছাবা বিচ্ছোনত বোই আঘন। হাক্কন আমহক ঐ ইন্দি উন্দি চেই মেত পায়দে জে ছাবার ইক্কো তা বাভা আ ইক্কো তা মা। তারা হাক্কন পর পর তারা ভিধিরে চুবে চুবে কদা কদন। তারা র'উনথুন সোয়ে ন পাজ্যা থান্ধা মিজেয়ে দরানা নিখিলি গোলি গোলি পরের। সুধাঙসু ভুল ধক কি ঐয়ে চেবাথেয় উদিবের চেলে তারে ধোরি বিচ্ছোনত পোরেনেয় কদা কবাত্তে মানা গল্পাক। তে পোরি পোরি সুনিল পাগলা ঘন্ধার আবাচ। সে লগে জগার পারানা। 'হে-ই-ই-ই, হে-ই-ই-ই দেগা জার, সিবে কন্না জার, সাবধান' এয়ান্ন্যা নানাক্কান কদা। এঙেরি পোরি থাক্কে থাক্কে তে মেত পেল এ জগার পারানানি তারা আদামথুন এক মেল দুরত জে ক্যাম্পান আগে আ তা চের কিত্ত্যা ঘিরি থেইয়্যা গুচ্ছগ্রামথুন এজের। এ র'উন নুয় কিচ্ছু নয়। র গোরি ন পাজ্যা রেদোর বানা ইয়ুন কুদুকুন কোই পাজ্যা কদা আ গোরি পাজ্যা পোত্তি দিন্ন্যা র। হালিক র'উন ভিধিরে কি জানি এক্কান বুঝি ন পাজ্যা কিছু পোল্লে আঘে। সুধাঙসু সিয়ানর মেত পার হালিক সার ভেদ গোরি ন পারের। তার মনে অথে র'উন লারে লারে আর কায় এত্তন। এন্ডে এত্তে হাক্কন পরে তা বাপ-

মা সুদ্ধ তারা বেকুনর চেদনর দুনিয়ানরে এক্কেরে গিলি ফেলেয়োন। হাক্কন পরে তারা আদাম সিন্ধিথুন ওহলোদ্দ্যা রঙে পঅর জাগি উদিল। আগুন ভাভে ফাধা বাজ র সুনি তে ইন্দি উন্দি রিনি চেল।
কি অল এ কদান মনত লোই চিদে গরের, তারা আদাম কায় কুরে দিবে উক্কো বাজ ঝুপ আগন হালিক এয়ান্ন্যা এক লাগারে ফুধিবের ধক বাচ ধ নেই। আ থেলেঅ এ রেদো সম্ভাগত কন পাগলে আগুন বাজে দিবাত্তেয় জেব? নাকি জুম দাঙা দেদন? সিয়ান ধ অভার কদা নয়। হিত্যায় ভিলি জুম দাঙা দিবের অক্ত এজ ভালোদ্দুর। মুজুঙে পোরি আগে গোধেল থিয়ে দিন।

সুধাঙসুর এই মন হুয়ো মিলে জাদে বেচ সময় ন লাগিল। ইয়ান ধ কন বাচ দুবো আগুন নয়। তারা আদামদোই আগুন বাচ্ছেদে। কিত্ত্যায় বাজিল, কন্না বাজে দিল বুঝি পারানা লগে লগে তারা আর দেরি ন গল্পাক। তারায় র গোরি ন পাজ্যা রেদোর কন মানারে আমল ন দিনে র'র মিছিলত ফাঘত সোমে ভিধিরে-বারে মানেই কুল আ দেব কুল দি কুলধোই গোজেন কায় নালিচ দেদে দেদে দুমুরা ধল্লাক।

দুমুরিবাত্তেয় তারা পধ চিদে ন গত্তন। সে চিদে গোরিবের অক্ত জে নেই। জিন্দি চেইনে মনে অথে হুচ বাভা জেব সিয়ানই পথ।

তারা দুমুরদন আ দুমুরদন-- ---। কোই ন পারন কুদ্দুর গেলে র গোরি ন পাজ্যা রেদোর বানা গোরি পারেদে এ র'উনরে ফেলে জে পারিবাক আর গোরি ন পাজ্যা রেদোর থুম ন ঐয়্যা চক্রখুন ছরান পেবাক।
সহেলী আদাম

আতিক সাবে মনে-পরানে একজন সরকারি চাগুজ্যা এল। সরকারি কাম মন দি গোচ্ছে কিনে পেনসনত জাদে জাদে এদিসনাল সেক্রেতারি সঙ ঐয়ে। গদা চাগুরি কালত জেদ্দুর পারে সত এল। জিয়ত ন পারে মানি লোয়ে। অবৈধ কন কিচ্ছু আহ্ধত বা পগেদত তুলিবার ন চায়। হালিক সিসথেম নাঙ দিনে এ দেজত চলি এচ্ছ্যা কজরা নিয়মো কন দিন বোদোলেবার ন চায়। চিদে গোচ্ছে মুই গায় ইয়ানির উল্লো গভারে জেইনে বোদোলেবার কন্না? আ সিয়ান কি মুই গায় পারিম? বানা অত্তে অত্তে রবীন্দ্রনাধঅ ধোক্কেন মানুচ্চুনো উগুরে তা মনান হর ঐ উদিদ। কী দরকার এল 'অন্যায় যে করে আর অন্যাায় যে সহে তব ঘৃণা যেন তারে তৃণ সম দহে'-এ কদানি লিঘিবের? ধর্ম বোই পল্লে কদানি আর বেচ মন ভিধিরে লরিচরি উদিদ। বানা মানজোরে গরিম ন গোরিম ধুন্ধুগত ফেলে পত আহরে দেনা ছারা? অত্তে অত্তে মনে অধ বেচ লেঘা সিগানানই ভুল ঐয়ে। এধক লেঘা ন সিঘিলে এ কদানি কন দিন কোই ন পাত্ত, সেনত্তেয় কন এক্কান কাম গত্তে থেবরক হেই থিয়ে থাও ন পলুন। আহল্লো চা'ঝাবোই সুগে আগে। তে কোই পারে অহরান-বারিজে-জত-পিলাঙ-জার-ইন্দা এ কালুন করে এবাক আ কন কালত কি গরা পরির। ইয়ানত্তেয় তা মনত কন ধুন্ধুক নেই, বানা প্রকৃতি কিত্তে চেই থানা ছারা।

হালিক এ নীতি কদানি মুজুঙে এইনে থিয়েলেঅ সিসথেম কদানে তারে মুজুঙেদি উজে জেবার বল দিদ। মনান থিধো ঐ এলে তে নুয় গোরি তা কামত মন দিদ। এঙেরিই তে গদা চাগুরি কাল থুম গোরি এচ্ছে।

পেনসনত জক্কে গেল দেগেদে ধাঘা সঅরত আরি কাধা ঘরপাদা জাগা ছারা আর কিচ্ছু নেই। জাগানত পিএফ, গ্রাচুইতি, পেনসন এই সেই তেঙা উত্তুরে ভর গোরিনে এক্কান ঘর তুলানা ছুদো দিল। চিদে গল্প দিবে মরত পুয়ো আ ইক্কো মিলে পুয়োত্তেয় এক্কান তিন তালা ঘর বানে দি পাল্লে বেক্কানি ছারি দি বাগি উমোরান অলর গোরি গোঙেব। ইঞ্জিনিয়ার, মিস্ত্রি বেকুনে মিলিনেয় তারে কদা দিয়োন আহ্ধ তেঙাউন্দোই চোক হাধিনেয় গমে দালে এক্কান দোল ঘর অভ। চায় কী চের তালাও ঐ পারে।

হালিক কামত লামি তারার নিত্তো নুয় নুয় আওচ পুরে দেদে দেদে আ ইন্দি রত সিমেস্তর দাম বারানায় কাম অদ্দেঘত এইনে চরত বাজিল। দেগেদে আব্ধত জে তেঙাউন আগন সিয়ুন জুনি ঘরান পিচ্ছে ধালে সালেন ন হেই থা পোরিব। চিয়োন পো'বোর পরা-লেগা সন্ধেও থুম ন অয়। তারে তানা পরের। বেভেলপারুনো আহধত ন দিনে মনে মনে এক্কা হুম্বিক হার।

দাঙর পুয়ো আ ঝিবো তারা পুয়ো-ছা নিনে বিদেছত থান। দাঙর পুয়োবোরে কলে তে অয়দ কিছু তেঙা বল দি পারে হালিক তে সিয়ান ন চায়। বেঙকত গেলেঅ কিন্তু তেঙা লোন পেই পারে। এ বুর কাল্ল্যা এইনে তার আর কব্জ হেবার মনে ন কঅর। জনমত ভালকবার রাদত পোজ্জে, দুক পেইয়ে হালিক কজ্জত্তলে ন পরানার কদান এজ মানজো মুজুঙে বার গোরি কদে তার গম লাগে।

দিন রেত তেঙা চিদে গত্তে গত্তে আতিক সাবর মনত উদিল ৫০ এগর জাগার কদা। বেজিনেয় কুরি ত্রিস লাক জা পায় ঘরান থুম গোরি পারিব। জাগান তা নাঙে নয় তা মোক্কো সহেলীর নাঙে। বেজিবের কদা কদেই সহেলী না ন গল্প। কদা অত্তে এ জাগান তারার কন কামদই ন এজে।

সেক্কে তে রাঙামাত্যা এদিসি রেভিনিউ এল। মানজো দেগাদেক্ক্যা তেয়ো তা মোক্কো নাঙে ৫০ এগর ভুই বন্দোবস্তি লোয়ে। ভুইয়ান তে জীঙগানিত চোগে ন দেগে। কোই ন পারে, মুরো না থল, ঝার না আদাম। বানা বন্দোবস্তি লক্কে ম্যাপ সীত আ দাক-হোতিয়ান ইয়ানিত চেইয়ে ভুইয়ান হাস। ঘরত বানা তা মোক্কো ছারা কিয়োই কোই ন পারন। তে সরকারি চাগুচ্চে, এত্তমান জাগা কেনে জোরেল কোই পাল্লে বেসম্বস্য ঐ পারে চিদে গোরি তা মোক্কো সহেলী নাঙে জাগাআন রেজিস্ত্রি গোরেয়ে।

বেচ বাচ্ছা ন পল্ল। জেদ্দুর আঝা গোজ্জে তাথুন বেচ দামে একজন কিনিয়ে সুব পেল। বাবু দাগির মুরোত এক্কান বাগান গোরিবের হুব ধাপ। হালিক জাগা চেইনে মনত পল্লে তে কিনিবদে।

জাগা চেবাত্তে এইনে আতিক সাবে জে বারিবো হেল সিয়ান তে জেক্কে জাগা বেজিবের কদান মাদাত এচ্চে সেক্কেখুন চিদে গরের। বার বার, বার বার। বারি হেবার ছবিবো সুরন গোরি বুর বয়জর কেইয়্যা তেজ কমানার সুধো ন দিনে তারে ভালক বার মন চিদেত ফেলেয়ে আ তেয়ো বারি হানানরে থেক দিবের নানাক্কান আত্ত্যার চিদে গোরি থোয়ে। ইত, বালু নানাক্কান কিনিবের তেঙাখুন নুয় এক্কান ভাক বোজে কুদুক্কুন তেঙা বেলক গোরি থোয়ে।

হালিক বারিবো তে দরমর গোরি হেল। তা মাদাত এলদে বারিবো সামালেবাত্তেয় অয়দ জেদ্দুর চিদে গরের তাখুন তানা পোজ্জেনে এক্কা বেচ লাগি পারে, ভর এক্কা বেচ ঐ পারে, এক্কেরে জে সামলে ন পারিবো সিয়ান চিদা ন গরে। সাধি ন পারানার আমক্কানে তারে এক্কেরে বেকুপ বানেল।

-'সুয়োরো ছবো, কনা ছেরে বেঙ, রুমোচছান দেকখোচ? এধক তেঙা ত বাপ-দাদায় দেক্কেনি? দজখুন কুরি লাক জাজিলে, জে কয়দে, না।'
ফিরন্দি পদত গারিত উদিনে আতিক সাব সালাবো এক লাগারে এ্যদমেন্ন্যারে গেইল দি দি জার। গেইলর বেক্কানি সাধি ন পারানার মনু দুক মিজেয়্যা অহঝম গোরি ন পাজ্যা আগমানর কগরা বাচ।

আতিক সাবে অলর গোরি সুনি জার। তা মনত সন্ধে ওন্নো ঈঝেভ ঝর চলের। মানুচ্ছোর মুজুঙে জক্কে চকচক্ক্যা দচ লাক তেঙার পঅর ছিদেনে ব্রিপকেসচো হুল্ল্যে সক্কে মানুচ্ছোর চোগো কিত্ত্যা রিনি চেই তা মন কদা পোরি চেবার চেইয়ে। মানুচ্ছো তা কিত্ত্যা মু চিমেই আহ্ঝি আহঝি, চোক চিয়োন গারি চেই এল। তে কনবাবদে এয়ান্ন্যা চেই থানার আরাঙ তলবিচ গোরি ন পারে। মানুচ্ছোর চোগো তারাত কি ফুদি উত্তে? দুনিয়ার কম মানুজই নুয় আ চকচক্ক্যা তেঙার দোলরে চোগোত ন বাজে পারন। কেঙেরি তে এধুক্কো তেভার লোব সামালেল? নাকি বিচ্ছেচ গোরি ন পারানার নিবুলি ঝারত তারে তে পোল্লে ফেলেয়ে? নাকি তারে হিয়ে ন গরানার সাগরত ভাজেনে পরানত কজরা সুগর রঙচঙঙ্যা রঙ লাগেদ চেইয়্যা।

মানুচ্ছোর এক্কানই জোব এলদে জে, কয়িক্কো তেঙাথেয় তে এক্কান আদাম মানুচ উদে দি পাত্ত নয়।

তে কি আর তেঙা চায়?

হালিক এ কদান তা মুজুঙে মেলিভারো সময় ন পায়। মানুচ্ছো জোব দেনার পরেই তা কিত্ত্যা ক্যাপেস্তেন ফিলতার পেগেত বাবে দি তে ইক্কো সলা তানি লই আগুন ধোরে উগুরে উত্তান তলে লামে তলে উত্তান উত্তুরে তুলি নাগ বদলে থুধোন্দি কবালত ধুলি পোজ্যা চুল গরাত জক্কে সিগেরেদো ধুমানি ছারি দের সক্কে আতিক সাবে অগমানর গুরি ইক্কো সুচ ফুদে দেদে ধোক্কেন চিনচিন্ন্যা সুলোনি তা কলজ্যাত বিরবিরে ঘুত্তে মেত পেইয়ে।

চাগুরি খুম গল্লেঅ ইয়ানেই তা এধক বজরর আমলা মন উগুদো-জাবাদা ঐ চরদে চরদে আদেখ্যা ধরা হেইয়্যা সিলোনো ধক বন্ধ ঐ জেয়ে। ব্রিপকেস বন্ধ গোরি তে উদি এচ্ছে। চাগুরি জেধক দিন গোচ্ছে মানজোরে দেগি এচ্ছে তা ইদু এইনে ধন্না দেদে। আ তারায় কেঙেরি তেঙা মুজুঙে মাদা লঙান। এচ্যা তে এচ্ছে ধন্না দিবেত্তেয় আ কন্না কল পা ইজ্জোত হেইনেঅ কামান সাধি ন পাল্ল ভিলি তার মনে অল।

সালাবোর উধুমদুমো অজবা গেইল দেনার গরমানি অলর গোরি সোয়ে এলেঅ এ্যদমেন্ত্রের বুঝি ন পাজ্জ্যা আচরনে পরান ঘরত জোম্মে চিনচিন্যা সুলানিআন ভালক দিন বুগো ভিধিরে হবর পেইয়ে। হালিক কিয়রে কোই ন পারে।
এ্যদমেন্নে কি আর তেঙা চায়, নাকি তা কদা ধকে সিয়ান হামাকায় এক্কান
আদাম? দুয়োনই এ পারে! জুনি সত্য অয় সালে সিয়ান এক্কান আদাম। আ
মিজে অলে ইয়ান ভিধিরে ভালক্কানি হেতু আগে । জেন মানুচ্ছোর আহ্‌ ধাঙর ঐ 
ঐ পারে সালাবোর কথা মোজিম মানুচ্ছো সাম্প্রদায়িক নয়দ নানু বুঝিনেয় তে‌ নিজেই জাগান গজক
গোরিবের চায় লঅলে গজক গোরি বই  আগে। মুরোল্প্যা চাগালাত এ্যদমেনুনে জমর বলবলা অনদে স্যা। এন কি

বন্দোবস্তি লোইয়্যা জাগায়ান জিয়ান তে কন দিন চোগে ন দেগে, তাথুন মানুচ্ছোর কদানর অয়-নয়ানই আতিক সাবর চিদানরে গিলি হেল| ইয়ান

তা মনত দিন দিন জাগান একা দি চোগে চেবার আওচ্ছান বারি দিয়া ধন্ন।
এক্কা চে পেলেই মনত জেক্কানি পুঝোর আগে বেকানির জোব পেব। চোগে ন
চেই মরনাআন জেন অহবদে পিত্থিমীর বেগত্থুন বেচ সাধি ন পাজ্জ্যা কামর
এক্কান।
দি মাস পরে তে আর লর দিল। এবার জাগান চেইনে মিজে-আঝা তলবিচ
গোরি তেএ ফিরিব। লগে কিয়রে ন লল। সহেলী তা ভেইবো কদা কোয়ে।
আতিক সাবে হাম ন হায়। ইয়ান উবান কোইনে মানজোরে মন বেঙা গোরি
দিদ চায়। জুনিঅ কদানি ইরুক কালে ফেলে দিবের নয়। হালিক আতিক সাব
ধোক্কেন সাদে পাজে নেইয়্যা মানজোত্তেয় ইয়ানি একা বারাবাচ্ছ্যা। ওন্নো
মানজো মুজুঙে পরাক পরাক বেক্কানি ভাঙি কলে ইজ্জোত ন থায়।

এবার তে নগদ তেঙা লগে ন লল। ইয়ান তে কোই পারেদে জে নগদ
তেঙার জুদ এককান বল আগে। হালিক আতিক সাবে নগদ তেঙালোই ঘুরিবার
রিক্স লদ ন চায়। চিয়োন বেগত বানা চেক বইবো ভোরে লোয়ে।

গেল বার ওবিঝোত কদা এয়ে, এবার একেরে ঘরত গেল। ধাঘাথ্ুন রেদোত
গারিত উদি বেন্নযা অধে অধে লুম্মেগি। এ্যদমেন্যা ঘরত সোমে তে এক্কান
আমহ্ক অল। ইক্কো মুরোল্প্যা মানজো ঘর কেয়ান্ন্যা এ পারে কুরি পোজোচ
বজর আগে দেক্ক্যা কেদাকতুকোয় থক দিয়া মাজা ঘর লগে জেরর বিদি
জেইয়্যা কুরি বজরে আধুনিক অহনা গুদিয়ে মন ভিধিরে জে ছবিবো তে ফুদে
তুল্পে এ ঘরান তা কায় কুরেঅ নেই। উল্লো ইয়ান জে মাদির গুদোম আ দেবাল
মাদি চাজিনেয় তা উঙুরে সিমেন্ত-বালুর প্লাস্তার লাগেনে রঙ গরা ঐয়ে সিয়ান
তোনো চাল কায় মাত্ত্যা দেবালর ছ ইঞ্চি উদ্যানে মাদি আ ফুগুদি কানা দেলে বুঝা জায়|

আজবঅ সাপ - ৫৮
মাত্ত্যা গুদামত এয়ান্ন্যা ফুগুদি কানা থায়। পাক্কা ঘর অলে খেলুন ফুল কাপপ্যা কানা কানা ভেস্কিলেসন সিসথেম। লাম্বা অজার বৈথকখানা, দেজে এক্কা জমিদার স্তাইল। দি ধাগদি সোফা বোজেয়্যা। সোফাত বোজি কয়েক জন মানুচ চা হাদন। সিয়ুনো তা ধোক্কেন দেগা গরা এচ্চোন পারাপাঙ। বৈথকখানা ঘুমত এক্কান রাজঘর ধক বভার আসন। এ্যদমেননে এইনে বজেগি পারাপাঙ। মাদা উত্তুরে গৌতম বুদ্ধ ছবি। তা তলে দি ধাঘত কয়েকজন এ দেজ নেতা ছবি। আতিক সাবে কিয়েচ গোরিল মানুচ্ছো রাজনীতিগো কাম গরে। ইয়ানে আতিক সাবরে আরেক্কা আঝা দেগেল। হিত্ত্যায় ভিলি গদা চাগুরি কাল ঘুম গোরি দেগি এচ্ছে রাজনীতিক আ দুর্নীতি এক্কোই কদা।

আধা ঘন্ধা সঙ বাচ্ছে থানা পরে এ্যদমেননে এলে বেন্ধুনে উদি থিয়েনে সালাঙ গল্লাক, দি-এক জন থেঙত ধোরি। আতিক সাবে বুঝি ন পাল্ল ইকে তারও উদি থিয়া পরিব কি না। ইয়দো তা আমলা মনান ফুর মারি উদিল। কি গোরিম কি গোরিম গত্তে গত্তে চিদে গল্প মানজোর জিয়ান গুরু মানানা তাত্তেয় সিয়ান ভদ্রতা। তে উদিনে হেনসেক গল্প। ইয়ানই তাত্তেয় মানায় পারা। এ্যদমেননে তারে চিনি পাল্ল। ভালা-মন্দ পুঝোর গরানা লগে স্যার দাগানান সুনি তে মনে মনে হুঝি অল। 'স্যার' দাক্কো তা মনানত গায় গায় সুঞ্জুক আনি দিল। জুনিঅ পেনসনত জেবার পরেথুন তে আর মানজোখুন ইয়ান আঝা ন গরে তার পরেঅ এধক বজর সুনদে সুনদে ওবভেচ অহনায় 'স্যার' দাক্কো সুনিলে তার মনত সুঞ্জুক ফুদে।

আতিক সাবে বাচ্ছে আগে। মানুচ কমিলে তেএ কদান তুলিব। মানুচ জন কদা বাত্তা সুনের হালিক বুঝি ন পারের কিছু। চাতগাইয়্যা জক্কে কন সেক্কে এক্কা উক্কো বুঝি পারিলেঅ কি লোই কদা কদন কোই ন পারানায় তার বেক্কানি চুধমে ভিলি মনে অর্।

দি-এক ঘন্ধা পরে মানুচজন কোমি এলে এ্যদমেননেই কদান তুলিল। আতিক সাবে জেদ্দুর পারে নরম সুরে জেত্তমান পারে দয়া অয় পারা কোজোলি মিজেয়ে নরম ভাচ্ছোয় কিত্ত্যায় জাগা বেজা পরের সে কদান তুলি ধল্ল। পুয়ো-ছাবাউনর মাদা গুজেবার এক্কান জাগা বাপ ঈঝেভে দি জে পারানার মন আওচ্ছান জেন তার পুরোয় এ চানাআন ছারা আর কিচ্ছু নয়।

আতিক সাবর, ইয়ান মনে অল দিজন ভিধিরে ইজ্জোদ দেগানার জিতবাত চলের। মানুচ্ছো তাথুন বেচ নরম ঐনে স্যার দাগি কল, তে মুউজো মাদা। মুউজোত থানদে মানজুন এক ধোক্কেন তা পুয়ো ধক। তে তারারে কেভেরি ভিধেথুন উবোদ গোরিব?
দি-এক জন সক্কেঅ আগন দেইনে আতিক সাবে কল তে এক্কা পার্সোনালি
কদা কবার চায়। এ্যদমেননে তারে আরেক্কো গুদিত নেজেল। তে চেক বই
নিখিলে কলম হুলি তা কিত্ত্যা বাবে দিল। কদক অহলে অভ জা মন চায় লেখি
পারিব। আতিক সাবর জিদ উত্তে পারাপাঙ।
গ্দমেননে বিনয় দেগে চেক বোইবো ফিরে দিল।

আতিক সাবে কল মনে কলে তে নিজেঅ কিনি পারিব। তারে তে এক্কেরে
পানির দরে ছারি দিব। লাক দচ্ছো অলেই অভ। আতিক সাবে চিদে গল্ল এ
বুদ্ধিয়ে জুনি কাম অয় সালেন জিদুন্ধুন পায় সিউনই লাভ।

কন বুদ্ধিয়ে কাম ন অলে আতিক সাবে বেগ জের আত্ত্যারান মারি চেল।
কল, দিসি তার আন্ধারে চাগুরি গোজ্জে চেনা জানা আ কায়কুরের জুনিয়র
ওভিসার। চেলে তে ম্যাজিন্ত্রেত পুলিস আনিনেয় জাগা দগল গোরি পারে।
হালিক কদাবাত্তায় অলে তে সেদ্দুর লাম্বাত জেবার ন চায়। কদান কোইনে মেত
পেলদে জে বেচ জোর দিনে কোই ন পারে। হিত্ত্যা ভিলি কদান অলদে
অদ্ধেক সত্য। দিসিলোই তার চিনাচিনি আঘে। তাথুন জুনিয়র ইয়ান থিক
হালিক আমলা হাচ্ছোত বুঝে হিনে তে কোই পারে জে, একান নাগচকুচকুচ
চুধোমে কামত আহ্'ত বাজে কন দিসিএ তা চাগুরির মুজুঙো দিনুন ঘুল
বানেবার চেধাক নয়। তা উঙুরে তে অলদে পেনসনত জেইয়্যা। বিজি ফাধি
উরি জেইয়্যা তুলো ধক কন দাম নেই। কদান বানা একা ধর-হম লাগেবাত্তেয় .
কনা।
এ্যদমেননে তা কিত্ত্যা চেই মু চিমে চিমে আহ্ঝিল। আতিক সাবে মনে মনে
এক্কা তোচ্চ্যা পেল। জীবনত এয়ান্ন্যা থান্ধা মানুচ তে আর ন দেগে। মনে অন্তে
জীঙগানির কন কিচ্ছু কেইয়্যাত বাজাদে ন সিঘে। বানা আহ্‌ঝি পারেদে। তার
মনে অলদে মানুচ্ছো তারে নিনে হেলের। আ তে বানা আন্ধারত ইয়ান উবান
কোইনে জগার পারি পারি জার। কিচ্ছু কুল তোগে ন পার। মেত পেল কেঙেরি
তা ভিধিরে কিচ্ছু গোরি ন পারানার এরেয়্যা পুন্ুন বিরবিরাদন। তক্কানত মনে
অল কায় কুরে একজন থেলে পারাপাঙ ভারি গম ওহ্লুন। বল পেলুন।

মানুচ্ছো কল, স্যার ত ইক্কো পুয়োরে ঘর বানে দিবেত্তেয় মর একস পুয়োর
ঘর কারি লই পারিবে? কদান সুনি আতিক সাবে থেবরক হেল। কি কব চিদেয়
কুল ন পেল।

জেরেদি মরি পেদে কল জাগান এক্কা অলেঅ চেবার চায় ।

আজবঅ সাপ - ৬০
মুরোর বেঙাকঙা আ উদোনি লামনি পথ আহ্দদে আহ্দদে আতিক সাবে বুঝি পাল্ল ইদু তে কত্তমান বেসাচ্ছ্যা। আর তেই নাকি নানু হোলেবার হচ্ছেদে এ জাগান তার। বানা এক্কান কাগোজো বলে। জে জাগান জীবনত চোগেঅ ন দেগে।

অদ্ধেক পথ এ্যদমেননে মতর সাইকেল পিজে বোজি এইনে বাগি পথান আধি এত্তেই ফোবানি উত্তে। ইক্কো মুরো উত্তুরে উদিনে এ্যদমেননে দেগে দিল তলেদি ছরা কুলত এক্কান চিগোন আদাম। ঘর কুরি তিরিচ্ছানথুন বেচ ন অভ। তে হোতিয়ানত দেক্ক্যা মাজারানি মনত তুলিবের চেল। সীমানা এয়ান্ন্যাই লেখা আগে। পুগেদি মুরোল্ল্যা ছরা উত্তুরে দোগিনে আ পোজিমে তিন ক্যিাই মুরো। আতিক সাবে আদাম মানচ্ছুনদোই কদা কবার চেল। আদাম কুগুরুনে ভূঘি ভূষি তারারে আদামত গোজি ললাক। তারা গেলাক আদাম বেগ বুরো মানুচ্ছো ঘরত। এ আদামদই বুজ্জ্যার জনম ঐয়ে। তে তা উমোর কোই ন পারে। আতিক সাবে কিয়েচ গল্প হেত-হুন্ডুর ঐ পারে। দুক-কাম গোরি হেইয়্যা মানুচ এক্কা উমোর বারিলেই দোল-ধক-পাজন বেক্কানি উরি গেলেঅ ভিদিরে দর থান।

তারারে বোজিবাত্তেয় এক্কান লোকধোক্ক্যা চেয়ার নিখিলে দেয়া অল। আর ন আনধন দেইনে আতিক সাবে কিয়েচ গল্প এই এক্কানই চেয়ার, কন্না বোজিব? মনে মনে দোরেলও বোজিলে জুনি ভাঙি পরে। চেয়ারত ন বোইনে তে চিগোন উদোনো এক কিত্ত্যা নিবুলি য়েল ইক্কো গাজ তলে বাজ মাজাত বোজিল। কাজর বিজোর নেই, ছাবাঅ দেগা জার।

আদেখ্যা কেইয়্যা উত্তুরে কি এক্কান ঝুরি পল্লে তে উগুরি উদিল। কিয়জনে কি ইদেল মেলিলাক? রেনি চেই দেগিল কাজা পাগানা আর গুলোদক করঙা লগে হাক্কন আগে তা কেইয়্যাত বাজি ঝুরি পোজ্জ্যা করঙাবো তা কিত্ত্যা চে আহ্ঝের। বুজ্যা কল, তদেগে এইনে বরবাদ লাগান। তে উত্তুরেদি চেল। য়েল কেইয়‍্যাত রাঙা রঙে সাঝেয়্যা ইক্কো তদেক করেঙা থুবত ধুলো ধুলো গোরি আঘে। তে মন ভিধিরে গম লাগানা মেত পেল। বুজ্যা এক্কান দুরি ধরি তানিনে 'হেই হেই' গোরি উদিল। তান পত্তেই গাজ উত্তুরে কুবোত ইক্কো বান্ন্যা তোন বাজি উদিল। 'ক্যাঁক ক্যাঁক' গোরি এক ঝাক তদেক উরি গেলাক। কি কামত্ত্যায় এচ্ছে সিয়ানি পুরি ফেলে তে অয়দ আর হাক্কন চেই থেলুন, কল-'না না তাড়াবেন না তাদেরও খেতে দিন।'
তে জেন ইক্কো পেইক কোচপোইয়্যা এ উদিল। চিরিয়াখানা আ কাদাবন
মার্কেদ হাঝাউনত কধক দেক্কে, এধক দোল ধ কন দিন ন লাগে। চেরকিত্ত্যা
একবার চোক আধে রেনি চেল। আমনরে তার ধাকার কাদাবন মার্কেদ
ভোরেয়্যা তদেক ভিলি মনে অল।

দাবঅ পানিলোই তারারে লোবিঅত গরা অল। পোত্তেক ঘর লঙে কন না কন
ফল গাট। বেচ ভাক আম, কাত্তোল আ নারিকুল। কয়েক্কো নারিকুল গাচ আ
ফল গাজ ধেলা দেগিলে কোই পারে গাচ্ছুনো উমোর নয় কলে হেত-হুথুর পার
ঐয়ে। বুরো মানুচ্ছো কল গাচ্ছুন বেচ ভাগই তারা বাপ-দাদার লাগেয়্যা।
ইয়ানি দেইনে আদামান জে পাচ-ছ কুরি বজর পুরোন সিয়ান নিনে আতিক
সাবর মনত আর কন সন্দঅ ন থেল। তে বুঝি পাল্ল সরকারি কাগোজ-পত্র আ
বাস্তব ভিধিরে কদ্দুর জে ফারক!
ঘরত ফিরি দুয়োর হুলি সম্বে ন সম্বে আতিক সাবরে তা মোক্কো পুঝোর
গন্-“কি বেজি পাল্লে?"
আতিক সাবে এক্কা বুঝে ন বুঝে গোরি জোব দিল-“ত জাগা, মুই কেঙেরি
বেজিম? জাগা ধ ত নাঙে।”
সহেলী বেগম তা নেক্কো কিত্তে চেই এ্যন গোরি আহ্ঝিল, মনে অত্তে কদান
তে এচ্চ্যা পথম সুনিল।
গিরোজি ভাবিল এক্কা কিচ্ছু উবোয় ঐয়ে। জাগান তা নাঙে সেনত্ত্যায়
বেজানা কামান সারদে তারে লাগিব।

রেজিন্ত্রি কাম থুম গোরি জারা জাগা তারাবে বুঝে দি, হোথেলত ফিরি

আতিক সাবে তা মোক্করে আহ্ঝি আহ্‌ঝি কল-“সেচমেচ তেঙাউন ত কবালত ন জুদিল|'

নেগ কথা সুনি পহেলি বেগম দাশনিক ঐ উদিল | কল-'বেক মানজোর তেঙা ভাগ্য গম ন‌ অয়|
 মরও কনদিন গম ন এল|"

আতিক সাবে তা ফোনান হুলি তা মোক্কোরে ইক্কো ফোতো দেগেল। সিয়ত
এক্কান সাইন বোদ, দাঙর দাঙর অরগে লেগা আগে -আদাম নাঙঃ- “সহেলী
আদাম”।

সহেলী বেগম পুঝোর গল্প -“আদাম মানে কী?"

আতিক সাবে জোব দিল, আদাম মানে গ্রাম ।

ফিক্সড
বুজ্জ্যাবুড়ি পজ্জন

এক্কান আদামত এক পরিবার এল। সে পরিবারত এলাক বুজ্জ্যালোই বুড়ি দ্বিজন। তারার এল'দে সাত্তুয়া ঝি। সে সাত্তুয়া ঝিরে বুজ্যালোই বুড়ি এক্কান জুম কাবি দোন। জুমান কাবিন্যাই পুড়ি ফেলেলাক, আড়া কাড়িলাক। সময় এইন্যায় ধান কুজিলাক। জুম ছুলা অক্ত অইন্যায় জুম ছুলিলাক। তে ধান নিগিলিল। ধানত ফুল ধল্ল। ধানত চোল ভরিল, সে পরে ধান। শিজাত রং ধরিল। বান্দরে জুমত এইন্যায় ধান খেই দোন দি। সেনত্যায় বান্দর রাঘা যা পড়ের। তে সাত বোনে ধান মাধা রাঙা ওইয়া জুম ধানাণী রাঘা যান। বান্দর আ শুকর জুমত ধান খা এলে ধিয়ে ধিয়ে আর শু শু গড়ি বান্দর আ শুকর ধাবান সাতবোনে সমরা-সমরি। লোড়ে লোড়ে ধাবাদে ধাবাদে জোয়ারও পারন।

একদিন্যা জুম রাঘাদে বল পড়িন্যায় সাতবোনে ধুধুগত গাধা যিয়োন। গাদিবার ছলাত পানিত লামিবার আগে ধুধুগ' পারত তারার পু-ন কাবরানি খুলি থোইয়োন। তে অলা বান্দজ্যা সাতবোন' পু-ন কাবর বেক্কানি ভুদি গড়িন্যায় গাঝ' মাদাত যেইয়ে। সিধু তে সে পিনোনানি বেক্কানী আজা গোড়ি আঘেগোই। মিলাগুনে (সাত বোনে) গাদি ফুরেন্যায় কুল চরত আ ধুধুগ পারত উদিন্যাই চান্দে পিনোনানি নেই। অলা বান্দজ্যা সাতবোন' বেক পিনোনানিলোই গাঝ' মাধা ফাগাত বোইন্যায় আজা গোড়ি আঘেগোইদে সিয়ান মিলাগুনে দেলাক। তে ইক্কিনে সাতবোনে কি গড়িবাক, কিধুক্যা গোরি ঘরত যেবাক সিয়ান তারার চিদা ফুদিল।

তে শল্লা গল্লাক্কে অলা বান্দজ্যাতুন তারা পুন কাবরানি মাঘিবাক। বেগ'আক্কে বড়বোন্নয়া অলা বান্দজ্যাত্তুন তা পিনোনান মাগিল। কলদে, ”ও আজু লে-লু-লে ম-পিনোনান ফেলে দে।” তে অলা বান্দজ্যা বড়বোন্নুয়ারে শমক খাবেল'দে ধিয়ে ধিয়ে আ শু শু ন গরিবেনে ক-অ। বড়বোন্নুয়া অলা বান্দজ্যারে কলদে, "ন-কোম আর ন-কোম আজু। ম-পিনোনান ফেলে দে।” বড়বোন্নুয়ারে অলা বান্দজ্যা কলদে, ”এক ফোইদ্যা উত্থি।” তে এক ফোইদ্যা উত্থেগোই । অলা বান্দজ্যা ধর্‌ গোরি বড়বোন্নুয়ারে তা পিনোনান বাবেই দিল। বড়বোন্নুয়া তা পিনোনান পেল। 
৮
তে তাতলেদি বোন্নুয়া অলা বান্দজ্যাত্তুন তা পিনোনান ঠিগ সিদুক্যা “আজ্গু আজু লে-লু-লে ম পিনোনান ফেলেই দে” গোরিন্যাই মাগিলগোই । বান্দজ্যা তারেইয়্য কলদে, ”আমি জুমত ধান খেবাত্যায় এলে ধিয়ে ধিয়ে, শু শু নগরিবেনে ক-অ।” মিলাবুয়া অলা বান্দজ্যারে ন-গরিম আজু ন-গরিম, ম-পিনোনান ফেলেদে কল। অলা বান্দজ্যা দ্বি-লম্বর মিলাবুয়ারে দ্বি-ফোইদ্যা উদিবেথ্যায় কল'। মিলাবুয়া সেধগে দ্বি-ফোইদ্যা উদিন্যায়, ধর ত-অ পিনোনান ধরিচ গোরিন্যায় গাঝ মাদাতুন ফেলে দিল।

ইক্কিনে তিন লম্বর বোন্নুয়া অলা বান্দজ্যাত্তুন, আজু আজু লে-লু-লে ম-পিনোনান ফেলেদে গোরিন্যায় তা পিনোনান মাগিল। অলা বান্দজ্যা আ-র তারে কলদে, "আমি জুমত ধান খা গেলে খিয়ে খিয়ে, শু শু ন গরিবেনি ক- আ।” তেয়্য কলদে, ”ও আজু  ন'গরিম আর ন' গরিম, ম-পিনোনান ফেলেই দে।” বান্দজ্য তিন লম্বর মিলাবুয়ারে কলদে, "সালেন তিন ফোইদ্যা উত্থি।” মিলাবুয়া তিন ফোইদ্যা উদিলগোই । তে বান্দজ্যা মিলাবুয়ারে ধর ত-অ পিনোনান ল-অ গোরিনেই ফেলে দিল।

চের লম্বর বোন্নুয়ায়্য ঠিগ সিদুক্যা গোরিন্যায় বান্দজ্যাত্তুন তা পিনোনান মাগের। কত্তে, ”ও আজু আজু লে-লু-লে, ম-অ পিনোনান ফেলেদে।” তে তারেয়্য বান্দজ্যা কলদে, "আমি জুমত ধান খা গেলে ধিয়ে ধিয়ে, শু শু ন-অ গোরিবেনি ক-অ।” মিলাবুয়্য কলদে, ”"আজু ন-কোম ন- কোম।” তে চের লম্বর মিলাবুয়ারে কলদে, "সালেন চের ফোইদ্যা উত্থি।” মিলরুয়া উদিলগোই চের ফোইদ্যা আর কলদে, "আজু দে ম-পিনোনান ফেলে দে।” বান্দজ্যা ধর্‌ গোরি তা পিনোনান ফেলে দিল।

পাচ লম্বর বোন্নুয়ায়্য ঠিগ সিদুক্যাগোরি বান্দজ্যারে আজ্গু আঙ্মু দে নু-লে, ম-পিনোনান ফেলেদে কোইন্যায় তা পিনোনান মাগিলোগোই। অলা বান্দজ্যায়্য তারে ঠিক সিদুকাগোরি কলদে, "আমি জুমত ধান খা গেলে খিয়ে ধিয়ে, শু শু ন-গোরিবেনি ক-অ।” মিলাবুয়া কলদে, ”আজু ন-কোম আর ন-কোম।” তে বান্দজ্যা কলদে, "সালেন পাচ ফোইদ্যা উত্থি।” মিলাবুয়া পাচ ফোইদ্যা উত্থেগোই। বান্দজা তে মিলাবুয়ার পিনোনান ফেলে দিল।

৯
ছ লম্বর বোন্নুয়ায়্য অলা বান্দজ্যাত্বুন তা পিনোনান মাগিবাত্ত্যাই
গাঝত তলে গেল। আ কলদে, ”আজু আজু লে-লু-লে, ম-পিনোনান ফেলে
দে।” বান্দজ্যা তারেইয়্য কলদে, ”আমি জুমত ধান খা গেলে ধিয়ে খিয়ে, শু
শু ন-গোরিবেনে ক-অ।” মিলাবুয়া কলদে, ”ও আজু, ন-কোম আর ন-
কোম।” বান্দজ্যা কলদে, ”"সালেন ছ ফোইদ্যা উত্থি।” তে মিলাবুয়্য ছ
ফোইদ্যা উদিল। তে কলদে, ”ও আজু লে-লু-লে, ম-পিনোনান ফেলেদে।”
বান্দজ্যা মিলাবুয়ার পিনোনান ধর্‌ গোরিন্যাই ফেলে দিল ।

বেগ'শেজে সাত লম্বর বোন্নুয়ায়্য তা পিনোনান অলা বান্দজ্যাত্তুন 
মাগিবাত্যায় যিয়ে। তেয়্য কল্লোইদে, ”ও আজু, লে-লু-লে, ম-পিনোনান
ফেলে দে।” অলা বান্দজ্যা কলদে, ”সালেন সাত ফোইদ্যা উত্থি।” মিলাবুয়্য
সাত ফোইদ্যা উত্থে গোই। বান্দজ্যা কত্তে, ”আর এক্কেনা মুজুঙে আয়।” তে
মিলাবুয়া আ-র এক্কেনা যেইয়ে। বান্দজ্যা তারে (সাত লম্বর বোন্নুয়ারে)
সেক্কে লাগত পিয়ে। তারে হাদত ধরি গা' ফাগাত টানি তুল্লেগোই। তে
চিগোন বোন্নুয়ারে গাঝ ফাগাত তুলি পারিন্যায় এক্কেবারে মোক লোইন্যায়। সাতবোন জুম মোন ঘরানত অলা বান্দজ্যা তা মোক্কলোই গিরিত্তি গোরি খার।

পরে তারার ইক্কুয়া মিলা পুয়া অ-ল। মিলা পুয়াবুয়ারে নাঙ থোই
দিলাক্কে “তেদোইবি”। থাগতে থাগতে তেদোইবি দাঙর অ-ল। কধা কয়।
একদিন্যা তেদোইবি বাবে (অলা বান্দজ্যা) বাজারত যিয়ে। তেদোইবি মা
কত্তে, "এচ্ছ্যা মুই ঘরত যেমবোই।” তে ওলোনছাল পা আগাত কড়েইয়া
ইক্কুয়া তুলি দিয়্যে। তেল্ল্যাপুক ইক্কুয়া ধরিন্যায় পা আগাত কড়েইয়াবুয়া
ভিদিরে ভরে দিল। তেদোইবি মা তেল্ল্যাপুক্করে কত্তে, ”ও তেল্ল্যাপুক,
তেদোহবি বাবে যেক্কে বাজারত্তুন ঘর' সাঙু গরাত লুঙেগি, সেক্কেনে তুই
ঝেঞেৎ-ঝেঞেৎ এগুর-ওগুর খেই খেই পরিচ।” তেদোইবি মা তেল্ল্যাপুক্কুরে
কোহন্যায় তে ঘর' ভিদিরেত্তুন ইজরত নিগিলিল। তে তেদোইবি মা
সাঙ্গুইয়ানরে কত্তে, ”ও সাঙূ, তেদোইবি বাবে বাজরত্তুন ঘরত ত' কুরে
নুঙিলেগি তুই উগুর গচ্যাত্তুন তিন চিদোর ওচ।” সে কধাগান কোইন্যায়
তেদোইবি মা তা ঝিবরে লোইন্যায় তা বাব ঘরত গেল।

১০

তেদোইবি মা তা ঝিবোলোই যানার ভালক্কণ বাদে তেদোইবি বাবে বাজরত্তুন ঘর'  সাঙুইয়ান' কুরে লুঙিলগোই। তেদোইবি বাবে ঘর' কুরে লুঙিন্যায় সাঙুয়ান উগুর গোচ্ছ্যাত্তুন তিন চিদোর অ-ল। সাঙুয়ান তিন চিদোর ওইন্যায় তেদোইবি বাবে সাঙুয়ান বেই ঘরত উদিল। তেদোইবি বারে ঘরত উত্থে উত্থে তেল্লাপুক্কুয়া কড়েইরাবুয়া ভিদিরে চুলা আগুনত ঝেঙেৎ-ঝুঙৎ গরের।  তেদোইবি বাবে ঝেঙেৎ-ঝুঙৎ র' শুনিন্যায় তেদোইবি মা বরা ভাঙেত্তে ভাঙের কোই কোই তেদোইবি বাবে খেবং খেবং কুজির়ে ইজর মাদাত নাজের। তেদোইবি বাবে ঘর ভিদিরে সোমেন্যাই চাত্তে তেল্ল্যাপুক্কুয়া চুলা মাদাত আগুন উগুরে কড়েয়াবুয়া ভিদিরে এগোর-ওগোর খার। কড়েইয়াবুয়া ঝেঙেৎ-ঝেঙেৎ গরের। গদা ঘরান রিনি চাইদে তেদোইবি মা ঘরত নেই । তে তেদোইবি বাবে কানের । একছলা তেদোইবি বাবে কানি-ল। কানি ফুরেন্যাই তে তেদোইবি মা ইধু গেল।

তেদোইবি বাবে তেদোইবি মা ইধু লুঙিন্যায় ঘরানর ইজর মাদান্দি ইক্কুয়া আমগাচ আগেদে সে আম গাচ্ছুয়াত মাদা উগুরে উদি আঘে-গোই । তেদোইবি মা তেদোইবি বাবে আম গাচ্ছুয়াত উদি আঘে দেঘিন্যায় ভাত খেবাত্তায় ডাগের ৷ কত্তে, ”আয় তেদোইবি বাব ভাত খাগি।”

তেদোইবি বাবে তেদোইবি মারে কত্তে, "ম-শোরে ন' ডাগে ।” তে তেদোইবি বাবরে তার শোয়োরবুয়া ডাগের, "এযদে জামেই ভাত খ-গি ।”

তেদোইবি বাবে আর কলদে, "ম-শোরিয়ে ন-অ ডাগে ।” তে আর তার শোরিবুয়ায়্য ডাগিল, ”এযদে জামেই ভাত খ-গি।”

তেদোইবি বাবে আর কলদে, ”সোগন্দিবুয়া ন-ডাগে।” তা সোগন্দিবুয়্য কল, "আয়দে বোনই ভাত খা-গি।”

সে পরেন্দি তেদোইবি বারে আর কলদে, ”"শোয়োন্দি মোগে ন- ডাগে।” তে তেদোইবি বাবরে তার শোয়োন্দি মোক্কুয়া ডাগিল, ”আয়দে বোনই ভাত খা-গি ।”

আর ভেলে চিগোন শোয়োন্দিবুয়া ন-ডাগে। তে চিগোন শোয়োন্দিব্য ডাগিল, "আয় বোনই ভাত খা-গি।” তার চিগোন শোয়োন্দি মোগে ভিলে ন-ডাগে। তে চিগোন শোয়োন্দি মোক্কুয়া ভাগিল, ”আয় বোনই ভাত খা-গি।”

ইক্কিনে তার দাঙর শালায় ভিলে ন-ডাগিল। তে দাঙর শালায় ডাগিল, "আয় বোনই ভাত খা-গি।” সেদুক্ক্যাগোরি দাঙর শালা বোবুয়ায়  
১১

ভিলে ন-ডাগিল। চিগোন শালা আ শালি মোক্কুয়া ভেলে ন-অ ডাগিল। তে সিগুনেয়্য ডাগিলাক।

তেদোইবি বাবে আ-র মান ধরি-ল দাঙর শালিয়ে ন-ডাগে। তে দাঙর শালিয়ে ডাগিল, "আয় বোনই ভাত খা-গি।" সেয়ান্যাগরি তার চিগোন শা্লিবুয়্য সঙ তারে ডাগিলাক, "আয় বোনই ভাত খা-গি।"

তে তেদোইবি বাবে চিগোন শালিবুয়ারে কত্তে, "তোমার কুগুর আঘন। মুই কুগুর ডরাং।" চিগোন শালিবুয়া কলদে, "আমি কুগুরনরে বানি থবং, আয় লাম্বি ন-অ ডরেচ।" কুগুরুন বানি থলাক।

তে তেদোইবি বাবে গাঝ' মাধাত্তুন লামিল। ঘরত উদিল'গোই। তেদোইবি বাবে। তে তেদোইবি বাবরে ভাত দিলাক। তেদোইবি বাবে ভাত খার সে খার। যানে পেত ফাদি যেবার অক্ত অইয়ে। সেক্কে তেদোইবি বাবর আঘা এযের। আঘা শালত যেইন্যায় যেক্কে আঘাশালত বস্যে, সেক্কে কুগুরুন্রে ইরি দিয়্যন। তে কুগুরুনে তেদোইবি বাবরে আঘদে আঘদে কামেরেন্যায় মারেই ফেলেলাক।

তে সেই অলা বান্দজ্যা (তেদোইবি বাব)র হেরাগান্দোই চিদোল বানেলাক। তে সে চিদোলান বেজা গেলাক আদামে আদামে। চিদোল বেজিয়াগুন লগে তেদোইবিয়্য এ-ল। " চিদোল কনে কনে লইব" গরি ডাগি ডাগি। তেদোইবি আদাম মানুষসুনরে কত্তে, "ন-লইয়্য, ন-লইয়্য বড় বান্দজ্যার বড় চিদোল।" তেদোইবি কধাগান শুনিন্যায় কন-অ জনে ন-লন। চিদোল ফেলে দিয়্যন ধাবা।

পজ্জনান থুম

১২
রনধির পজ্জন

এত্তে এক রাজা..। সে রাজাবুয়াতুন ইক্কগরি পুয়া। সে পুয়াবুয়ার 
নাঙান অলদে রনধির। রনধীরে গাবুর-সুন্দর অল'। রাজা রনধীর বাপ্পুয়া 
রনধীররে বৌ আনি দিল । রনধীরে বৌ লইন্যায় তাবাবে রাজাবুয়া রনধীররে
রাজ্য রাজ ঘরর দায়িতৃ সম্পত্তি গোজেই দিল। রনধীর রাজ্যর রাজ ঘরর
দায়িত্ব গোজী লোনার পর শিকার গরা যানা আরম্ভ গল্ল । দিন মাগেনে
শিকারত যায় রনধীর রাজ কুমার । ইন্দি তা বাপ্পুয়া ভারী বুড়া অইয়্যে। আর
নিত্য অসুখত পুড়ি থায়।

একদিন রনধীর বাপ্পুয়া বুড়া রাজায় রনধীররে কত্তে, "মুই বুড়া
অইয়্যং। নিত্য অসুখত ভুগী ভুগী আঘং। রনধীর তুই শিকারত ন-অ যেচ।
শিকারে যেইন্যায় তুই দিন্ন্যুয়া বারেই বারেই থাচ। ত-অ শিকারত যানা
সময়ত কক্কে, কমলে মুই মরি যাং ঠিক নেই ।” রনধীরে বুড়ারাজা কধাগান
শুনিন্যায় তু-অ শিকারে গেল। রনধীরে যেক্কে শিকারে গেল, সেকে
বুড়ারাজারে ন-অ কোইন্যাই যেইয়্যে।

তে ঠিগ সে সময়ত বুড়ারাজা রনধীর রনধীর গরি ডাগের। সে
সময়ত রনধীরে রাজঘরত নেই। তে রনধীর মোক্কুয়া রনধীরে নেই কিন্যাই
রনধীর' র'বুয়া ধুক্ক্যা গরি সমত দিল। বুড়ারাজা সে সমত্তুয়া শুনিন্যায়
রনধীররে উদিচ গরি কত্তে, "রনধীর ইক্কে মুই মরিম। ম-কিয়্যান ভারী-
গোরী ভান্যা পাঙর।” বুড়ারাজার উচ্‌ থাগদে রনধীররে আর' কত্তে,
"রনধীর! রনধীর! ম-অ পিত্তানত তলে সাত্তুয়া সুমোত সোনার মহর আঘন।
আর ম-অ মাদাবুয়াত তলে মংগা আন্দিক ইক্কুয়া আঘে। সে আন্দিকত্তুন
যিয়ান বহর মাঘচ সিয়ান পেবে।” রাজা তার কধাগান কোই ফুরেইন্যায়
মরি গেল। রনধীরে তাবাবে কোই যেইয়্যা কধাগানি শুনি ন-অ পেল।

রনধীর' মোক্কুয়া রনধীর সাজিন্যাই তা শোরবুয়াত্তুন যে কধানি
পেল, বেক্কানী তা নেক্কুয়া রনধীর ইধু গোপন গল্ল। রনধীরে শিকারত্তুন
লুঙিলগি। তে খবর পেলদে তা বাপ্পুয়া মরি যেইয়ে আ মরাবুয়া কায় তা
মোক্কুয়া কানেত্তে দেঘের। তা মোক্কুয়া কানেত্তে দেঘিন্যায় রনধীরে বিজার

১৩

গরেত্তে, "তুই কিত্ত্যায় কানর?” কিন্তু তা মোক্কুয়া বুড়ারাজা মরদে যে কধানি কোই যেইয়ে, সিয়ানি বেক্কানী গোপন রাঘেইয়্যে। তা নেক্কুয়ারে এক্কেনায়্য ন-অ কয়।'

রনধীর মোক্কুয়া বেল্ল্যা আর তা নেক্কুয়ারে কত্তে, "বাবা যেক্কে মরি গেল তুই আ মুই দ্বিজনে ম-অ বাবা ইধু যেই। বাবা মজ্জ্যেদে খবরান কবং।”

রনধীরে তা মোক্কুয়া কাগান শুনিন্যাই তা শোয়রবুয়া ইধু যেবাত্ত্যায় কধা দিল । রনধীর ও তা মোক্কুয়া রেত্তুয়া পহর অইন্যাই তা শোয়রবুয়া ইধু যেবাত্ত্যায় পথ ধরিলাক। যাদে যাদে দ্বি-নেকমোগে আধা পধত এক্কান মোনঘর লাঘত পেলাক।
তে সে মোন ঘরত তারা উদিলাক। বজিলাক জিরেবাত্ত্যায়। জিরাদে জিরাদে তা মোক্কুয়া 
তারে কত্তে, ”এই মোন ঘরানত্তুন আর কোন কিত্ত্যাত ন-অ যেবং। এই মোন ঘরানত তুই 
গায় গায় থাক, মুই ম-অ শোয়রবয়া মজ্জেদে খবরান দি-মত্তন ত-অ ইধু ফিরি এইম।” 
মোন ঘরত তারা সে তেম্মাঙান গোরিন্যায় তানেক্কুয়া সিয়ান রাজী অ-ল।

তে তা মোক্কুয়া তা বাব ইধু লত্‌ দিল। রনধীররে কোই গেলদে, "মুই ন-অ ফিরানা সঙ এই মোন 
ঘরানত মরে বাচ্ছে থেচ। কোন কিত্ত্যাত ন-অ যেচ্‌।” রনধীর মোক্কুয়া তিগিনি চুল ইরিদ্যাগোরি ধাবা ধাবা
 তার বাব ইধু যার। লুঙিন্যায় তা বাবরে তা শোয়রবুয়া মোজ্জেদে কধাগান লুগেন্যাই কলদে, 
”ম-অ নেক্কুয়া রনধীরে মোজ্জে।” রনধীররে ইক্কুনু মুই ধর্ম-কর্ম গোরিদি ন-অ পারের
 বিলি-তা'বাবরে কল। তা'বাবে তা ঝিবুয়ারে আঝা দিন্যাই কলদে, ”অইয়ে ঝি চিদা 
ন-অ গোরিচ্‌, ধর্ম-কর্ম মুই ছিড়ে দিম।”

ইন্দি রনধীরে তা মোক্কুয়ারে বাচ্চেই থাক্কে থাক্কে মোনঘরত কুল ন পার। যানে তার চোক্কুন পিঝেদি অলাক। 
রনধীরে ঝাগে ঝাগে মানুচ এত্তে-যাদে দেঘের। মানুচ দেলে রনধীরে পুজর গরেদে, তুমি কুধু যর? মানুচ্ছুনে
 কন্দে,"আমি রনধীর সাতদিন্ন্যাত যের। তে মোজ্জে। তা মোক্কুয়া তা বাব- অ ঘরত তা সাতদিন্ন্যা
 দি-দেল্লোই।” রনধীরে মানুচ্ছুনরে কত্তে, "তোমার উগুচ্যা-যাবুজ্যা কাবর আঘেনি?”
 তারা কলাক্কে নেই। সে মানুচ্ছুন গেলাক্কোই।

রনধীরে আর এক ঝাক মানুচ এত্তে দেখের। সে মানুচ্ছুন তা কুরে এইন্যায় আর পুজর গরেত্তে, 
”ভেইলক তুমি কুধু যর?” সিগুনেয়্য কলাক,

১৪ 
"আমি রনধীর সাতদিন্ন্যাত যের। রনধীরে মোজ্জে। তা শোয়রবুয়া তা
সাতদিন্ন্যাগান ছিড়েই দের। রনধীর মোক্কুয়া তা বাব ইধু যেইন্যায় তা
কর্ময়ান ছিড়ে দেল্লোই ।” মানুচ্ছুত্তুন যে কধানি রনধীরে শুনিল, তে মনে মনে
ভাবেত্তে নিচ্ছয় তা মোক্কুয়া কোন কু-উদ্দিশ্য লোইন্যায় কাম গরের ৷

তে রনধীরে যাদন্দে মানুচ্ছুনত্তুন উগুজ্যা-যাবুজ্যা কাবর আঘে নেনা
পুজর গল্ল। মানুচ্ছনে আঘে ভিলি কলাক। তে রনধীরে কলদে, ”থেলে মরে
এক্কান এক্কান পিনোন, খাদি, সুলুম, খবং দ্যুনা।” তে যাদন্দে মানুচ্ছুনে
রনধীররে কাবরানি দিলাক। তে রনধীরে পিনি ল-আ। রনধীরে তারা লঘে
সে ক্রিয়াত গেল। ক্রিয়াত যেইন্যায় দেঘি মত্তন বুঝি নি-ল। তা মোক্কুয়া
কিন্ত তারে ন-অ দেঘে।

রনধীরে যেইন্যায় তা মোক্কুয়া কি গরের ন-অ গরের চেই আঘে।
তে গরবায়ুন লঘে গরবা ধুক্যান গোরি বোচ্ছেগোই । কোনজনে খবর ন-অ
পেলাক রনধীরে যে কর্ময়ানত আঘে। রনধীরে দেঘেত্তে তা মোক্কুয়া ইক্কুয়া 
গুধিত ভাত-তোন মোজা গোরি লর। রনধীরে ভাবেত্তে এই ভাত-তোন
মোজাগুন কাত্তেয়াই গোরি দের! আর চিন্তা গরেত্তে, অলে তারে লাঘত ন-
অ পেলে কি অব সিত্ত্যায় ভাত-তোন মোজা লর নেনা। দেঘেত্তে সে ভাত-
তোন মোজালোই তা মোক্কুয়া যা ধয্যে। সে পিঝেন্দি তা মোক্কুয়া খবর ন-অ
পায় পারা গোরি তেইয়্য যা ধয্যে।

দ্বিজনে ভালদ্দুর যেইন্যায় তে তা মোক্কুয়া পথ পাজারা ফারের। 
মোন ঘরানদি ন-অ যার । আ-র যুদ' গোরি একান পদেন্দি যেইন্যাই অন্য
এক্কান মোন ঘরত উত্তেগোই । ঘরানত্‌ উদিন্যায় থক থক গোরি বাজ্জ্যেয়্যে ।
তে মোন ঘর দুয়ারান ইক্কুয়া মরদে খুলি দিল । রনধীর মোক্কুয়াতে মোনঘর
ভিদিরে সোমেল। রনধীরে আর চুর গোরি যেইন্যায় চেই আগে-গোই আ
শুনি আগে-গোই।

রনধীর মোক্কুয়া মরত্তুয়ারে ভাত মোজা, তোন মোজাগুন গোজে
দিয়েগোই। কত্তে, "ধর ভাত্তুন খা। তরে ভাত আনি দ্যুং” রনধীর মোক্কুয়া
তা লাংঞ্যা  মরত্তুয়ারে কত্তে, "তুই চিদা ন-অ গোরিচ। ম নেক্কুয়া রনধীরলোই
ম-র মেলা অনার পর দিনপুত্তি ঝারত শিগারে যে-দ। তে একদিন্যা ম-অ
শোয়রবুয়া অসুগ অবস্থায় রনধীররে কত্তে, মুই বুড়' অইয়্যং, অসুগত

১৫
ভুগঙর, কমলে মরং ঠিগ নেই। সিত্ত্যায় তুই আর শিগারে ন-অ যেচ্‌। নিত্য
ঘরত থেচ্‌। কিন্তু রনধীর তা বুড়' অসুখ্যা বাব কধা ন-অ শুনিল। যে
শিগারে যায়।”

রণধীর মোক্কুয়া কই যার, "একদিন শিগারে যিয়েদে পিজে তাবাবে
রনধীররে তোগেনেই ন-অ পায়। তে সেদিন্যা বুড় রাজা রনধীরে নেই গোরি
 মোরি গেল। মোরি যেবার আগেন্দি রনধীর বাপ্পুয়া রনধীররে ডাক্ক্যে। তে
মুই রনধীর সাজিন্যাই তা দোক্ক্যাগোরি সমত দ্যুং। সমত দিন্যায় মুই ম-অ
শোয়রবুয়া ইধু যিয়ং। বুড় রাজা মনে গোচ্ছেদে মুই রনধীর। তে মোরি
যেবার আগেন্দি মরে তা গোপন কধানি বেক্কানি খুলি কোই যিয়েগোই । ক-
লদে- মর (বুড় রাজার) পিধিত তলে মাদি ভিদিরে সাত্তুয়া কুমত সোনার
মোহর আঘন । আর মাদাবুয়াত তলে মোওনদলা আন্দিক আঘে। তাত্তুন যে
বর মাগে সে বর পায়।”

এই গুপ্তধন কধানি বেক্কানি রনধীর মোক্কুয়া তা লাঙ্যাবুয়ারে শুনে-
ল'। এযান আঘাত্যা মোক, এই গুপ্তধন কধানি তা নেক্কুয়ারে ন শুনেন্যাই তা
লাঙবুরে শুনে-ল। সিয়ানি বেক্কানী রনধীরেয়্য শুনি রইয়্যে। তে, দেরী ন-অ
গোরিন্যায় ঘরত গেল রনধীরে। রনধীরে ঘরত যেইন্যায় তা বা-ব আদা-ম
প্রজাগুনরে বেক্কুনুয়ারে ডাগিল। তা মোক্কুয়াত্তুন শুন্যা ধগে ধগে তোগেল।
সোনার মোহর-অ সাত্তুয়া কুম। সে ধগে ধগে সাত্তুয়া কুম পেল। আর
মাদাত তলে মোওনদলা আন্দিক্কুয়ায়্য পেল। রনধীরে তাবাব রাজ্য
প্রজাগুনরে বেক্কুনরে সোনার মোহর ভাগগোরি দিল। রনধীরে বানা তাল্লাই
মোওনদলা আন্দিক্কুয়া রাগেল। তে সোনার মোহরুন বেক্কুন ভাগ গোরি দি-
ফুরেন্যাই রেজ্য ছাড়ি যেবাত্ত্যাই তা বাব'র প্রজাগুনত্তুন বিদায় ল-ল। মাত্তর
কুধু যেব ঠিগ নেই।

যাদে যাদে রনধীরে আ-র এক্কান রাজ্যত লুঙিলগোই। তে রনধীরে
কত্তে, ”ও মোওনদলা আন্দিক, আগে এলে বাবার, ইক্কনু অইয়্যচ্ছ্যে'মর ।
সত্যি যদি মর অই থাছ, সালে মরে বুড়া বানেদে।” তে মোওনদলা
আন্দিক্কুয়া রনধীররে বুড় বানেই দিল। রনধীরে বর মাঘিন্যাই বুড় অ-ল।
রনধীরে যে রেজ্যত্‌ লুংঙেগোই, সে রেজ্যর রাজাত্তুন সাত্তুয়া ঝি। সে সাত্তুয়া
ঝিয়ে একদিন্যে গাঙত যাদন। গাঙত যাদে যাদে চান্দে ইক্কুয়া বুড় মানুচ
পত্থানত সড়ল গোড়ি পুড়ি আঘে। সে বুড় মানুস্য অলদে রনধীরে।

১৬
তারে দেঘিন্যাই সাত বোনে কদন্দে, ”ও বুজ্যা, পধ সংমধ্যে
কিত্যায় পড়ি আঘচ? পদ্দে আমি গাঙত যের।” বুজ্যা কত্তে , "তুমি য, মুই
পদ্দি ন-পারিম ।” তে বুড়ারুয়া কধাগান শুনিন্যায় সাত বোনত্তুন বে-গ দাঙর
ছ বোন রনধীর কিয়া উগুরেন্দি দিয়ে দিয়ে গেলাক্কোই। মাত্তর বে-গ চিগোন
বোন্নুয়া বুড় মানুচ্ছুরে দিয়ে ন-অ গেল। তে বুড় মানুচ্ছর কিয়ার ভালদ্দুর
পাজারা ফারি যেইয়েগোই।

তে সাত বোনে ছড়াত লুঙিলাক্কোই। সাত বোনে ছড়াত্তুন কুমুনত
পানি ভরিলাক। ভরন পানি কুমুন করত গোরি ঘরত ফিত্তন। তে আর বুজ্জ্যা
ইয়ত লুঙিলাক্কোই কুম করত গোরি। বুজ্জ্যা যে সে জাগানত পদ সংমধ্যে
পড়ি আঘে। সাত বোনে বুজ্জ্যারে ফুরি ন-অ যেইন্যায় পথ দিবাত্ত্যায়
কলাক। পথ ন-অ দিলে দিগে দিগে যেবং ভিলি কলাক। বুজ্যা কত্তে,
"পাল্ল্যে দিগে দিগে য'।” সাত বোনত্তুন আ-র ছ বোনে দিগে দিগে
গেলাক্কোই। মাত্তর যে বে-গ চিগোন বোন্নুয়া আ-র আগ ধুক্ক্যাগোরি পাজারা
ফাড়ি গেলগোই।

তে সাত বোনে ভরন পানি.কুম করত গোড়ি ঘরত লুঙিলাক।
রেত্তুয়া গেল। তে পহর অ-ল। তারকেল্ল্যা বেন্যা আ-র সাত বোনে পানি
আনিবাত্ত্যায় কুম করত গোরি যাদন। বুজ্জ্যারে আর সে জাগানত সরল
গোরি পোজ্যবাদে লাগত পেলাক্কোই। ছ' বোনে আ-র কলাক্কে,” নাহি
কেল্ল্যাধুক্ক্যাগোরি দিগেই যেবং।” বুজ্জ্যা কলদে, "দিগে যে পাল্লে য'।” তে
ছ বোনে দিগে গেলাক্কোই। বে-গ চিগোন বোন্নুয়া বুজ্জ্যারে পাজারা ফাড়ি
যেইয়্যে।

যেইন্যায় গাঙত্তুন আ-র কুমুনত পানি ভরিন্যাই ঘরত ফিরদন। যে
সিদক্ক্যাগোরি ছ বোনে বুজ্ঞারে দিগেই গেলাক। বেগ চিগোন বোন্নুয়া আগর
ধোক্ক্যাগোরি বুজ্জ্যারে পাজারা ফারি যেইন্যাই কত্তে , "আজু আজু পথ দেনা
যাং । বুজ্জ্যা কত্তে, "তর ছ বোনে দিগেই যিয়ন, তুইয়্য দিগেই যা-না।”
কিন্তু চিগোন বোন্নুয়া দিগেইয়্য  ন-অ যায়, আ পাজারা ফারিয়্য ন-অ যায়)
তে আর বুজ্জ্যারে কল, "আজু আজু, পথ দে-না ।” বুজ্জ্যা চিগোন বোন্নুয়ারে
কলদে, মুই তরে পথ দি পারিম, তুই যদি মল্লোই এক্কান সত্য গরচ।”

চিগোন বোন্নুয়া বুজ্জ্যারে কলদে, "মুই সত্য গোরিম। কি সত্য?” বুজ্জ্যা

১৭
কলদে চিগোন বোন্নুয়ারে, তুই মরে লবেনি?” চিগোন বোন্নুয়া সত্যবাক্য
পালেবাত্ত্যায় কলদে, "ঠিগ আগে মুই লোম।”

তে চিগোন বোন্নুয়া বুজ্জ্যারে লোইয়্যে। তে বুজ্জা লগে রোইয়্যে।
ছ বোনে ভালক্কন বাচ্চ্যে রোইয়্যন। চিগোন বোন্নুয়া বুজ্যারে লব কধা
দিয়ে। ছ বোনে রাজ ঘরত গেলাক। পানি কুমুন খোলাক্কোই। রাজারে
কলাক্কই চিগোন বোন্নুয়া বুজ্যারে লোইয়্যে এবং তা সমারে রোইয়ে। রাজা
ছ  বোনরে রাজ পুত্রত্ত্যায় বো দিল। ছ বোনে বো গেলাক। বুজ্জ্যা মোক্কুয়া 
চুদমু গোরি থায়।

তা মোয়া কিন্তায় মু-কালা গোরি থায় পিয়ান রনধীরে পুজর গল্প।
তে রনধীররে তা মোক্কুয়া কত্তে, "ম-অ ছ বোনে গম জামেই পিয়ন। গম
ঘরত বো পোজ্জ্যন।” চিগোন বোন্নুয়া আর কত্তে, "গায় মুই বুড় নেক্‌
পিয়ং। বাবাদাঘিরে কোন কিচ্ছু নিদিবার জিনিষ নেই। বা-ব ঘরত
বেড়েবার-চেড়েবার কাবর-চুবর নেই। পিনোন, খাদি ছিলুম নেই ।”

তে বুজ্জ্যা তা মোক্কুয়ারে কত্তে, তুই চিন্দা ন-অ গোরিচ। গাধি
আইগোই ।” বুজ্জ্যা মোক্কুয়া কানি কানি গাধা যিয়্যে। তে গাধা যিয়্যেদে
পিজে বুজ্যা মোওনদলা আন্দিকুয়া নিগিলে-ল। নিগিলেইন্যাই মোওনদলা
আন্দিক্কুয়ারে কত্তে, “ও-ও-ও মোওনদলা আন্দিক, আগে এলে বাবার, আ
ইক্কে অলে মর। সত্য যদি মর অই থাচ, সালেন মর মোক্কুয়ারে পিনোন-
খাদি-সুলুম, সোনার অষ্ট-অলংকার আনিদে। আর তা মা-বাবরে ফল-পাগর,
নানান গম গম খাদ্য আনিদে।” তে মোওনদলা আন্দিক্কুয়া বেক্কানি আনি
দিন্যাই খাত্তান-অ উগরে থোই দিয়ে। রাজার ঝিবুয়া গাধি-গুধি এইন্যায়
ভিদিরে সোম্মেয়্য দেগেত্তে, যিয়ান যিয়ান লাগে বেক্কানি পরিপূর্ণ অইয়্যে।
সেক্কে বুজ্জ্যা তা মোক্কুয়ারে কত্তে, "জুগুল।” বুজ্জা মোক্কুয়াযা যা পিয়্যে
বেক্কানিলোই জুগুলেইয়্যে।

তে সে পরেন্দি, বুজ্জ্যা মোওনদলা আন্দিক্কুয়ারে আ-র কত্তে, ”ও-
ও-ও মোওনদলা আন্দিক, আগে এলে বাবার আর ইক্কে অলে মর। সত্যি
যদি মর অই থাচ্‌, সালেন মুই আগেন্দি যে রূপ আ গাবুর এলুং ঠিগ সিদুক্যা
মরে গোরি দে।” বুজ্যা আর বর মাঘিলদে যাদে তারা দ্বি-জনে ঘোড়া

১৮

পিদিত গোরি যেই পারন পারা । বুজ্জ্যার বর মাঘানা ধগে ধগে বেক্কানী অই
গে-লগোই।

বে-গ আগে ছ বোন ও বোন জামেগুন বেড়ানত এলাক। সে
পরেন্দি তারা ঘোড়ার পিদিত গোরি বেড়ানত গেলাক। বে-গ শেষেন্দি
চিগোন জামেইবুয়ারে আ চিগোন ঝিবুয়ারে দিগিন্যায় ছ বোন, রাজা, মন্ত্রী,
সেনাপতি বেক্কুনে আমক অইয়্যন। তে চেই থেলাক। বুজ্জ্যারে আ চিগোন 
ঝিবুয়ারে রাজ ঘরত ফল-পাগোর, গম গম খেবার জিনিস নিগিলেই দিলাক।
অনুষ্টানত যেইন্যায় ছ বোনে তারা চিগোন বোন্নুয়ারে আ বোন জামেইবুয়ারে
ঠাত্তা গত্তন। রনধীর আ তা মোক্কুয়া খেই ধেই ঘরত ফিরিলাক।

রনধীর আ  তা মোক্কুয়া ঘরত ফিরিন্যায় সে রেত্তুয়াত রনধীর শোয়রবুয়া 
রাজা শমনে দেগেত্তে তাত্তুন হরিঙ লাগিবাক। তে বেন্যা পহর 
অ-ল। রাজা প্রজাগুনরে ডাগি-ল। প্রজাগুনরে কত্তে, "মর হরিঙ লাগিবাক।
যে যে হরিঙ আনি দি পারে, তারে ম-অ রাজ্যত্তুন একভাগ দিম আর ধন
সম্পত্তি ভাগ দিম ।” এই কথানি রাজায় প্রজাগুনরে ঢুল মারি দিবাত্ত্যায় কল।
তে প্রজাগুনে ঢুল মারি দিলাক। সিয়ান রাজা চিগোন জামেইবুয়া শুন্যে।
রনধীরে তা মোক্কুয়ারে কত্তে, "যা ত' বাবত্তুন ঘোড়া ইক্কুয়া আ বন্দুক আনি
দেগোই যা।” রনধীর মোক্কুয়া ঘোড়া আ বন্দুক আনি দিবাত্ত্যায় যেইয়্যে।

রনধীর মোক্কুয়া তা বা-ব ঘরত যেবার আগেন্দি, তা ছ বোন জামেই
আগে আগে রাজ ঘরত লুংগন্দোই। ছ বোন ঝি জামেয়রে রাজা গম ঘোড়া,
গম বন্দুক দিয়ে। কিন্ত চিগোন ঝি-বুয়ারে লেং ঘোড়া, ভাঙা বন্দুক দিন্যাই
পাদেল। তে ঘরত ফিরিন্যাই রনধীররে গোজেই দিল। রনধীরে মোওনদলা
আন্দিক্কুয়া নিগেলেল। তে আন্দিক্কত্তুন বর মাগেত্তে, “ও-ও-ও মোওনদলা
আন্দিক! আগে এলে বাবার, ইক্কুনু অলে মর। সত্যি যদি মর অই থাচ্‌,
সালেন রাজ্যত জিদুক্কুন হরিঙ আঘন সে হরিঙুন বেক্কুন ম-অ ঘর উদনত
বানি থোই দিন্যায় এক্কানত গোরিদে।” তে মোওনদলা আন্দিক্কুয়া সে ধগে
ধগে বেক হরিঙুন রনধীর ঘর উদানত বানি থোই দিয়েগি। রনধীর বেক
হরিঙুনর ঝাকবাজা হরিঙুয়া লোইন্যায় লুগে রাঘেয়্যেগোই।

ছ-বুয়া জামেইয়ে হ্রিঙ তগা লাম্ম্যন। তারা বেক রেজ্জ্যয়ান
বেড়েইন্যাই কন' হরিঙ ন-অ পেলাক। আর তগাদে তগাদে তারা হ-রান

১৯

অলাক। শিগারত্তুন ফিত্তে ছলাত রনধীর উদোনত তারা দেঘন্দে একঝাক হরিঙ। তে 
রনধীর মোক্কুয়াত্তুন তারা পুজর গত্তন্দে, ”এ হরিঙুন কার?” রনধীরে কলদে, "এই 
হরিঙুন মর ।” ছ-বুয়া জামেইয়্যে রনধীররে কদন্দে,"আমার হরিঙ লাগদন, আমারে 
ইক্কত দরে হরিঙ দি-পেবে।” তে রনধীরে কত্তে, "দি পারিম। তবে একান শত্ত আঘে।” 
ছ-বুয়া জামেইয়্যে কন্দে, "সে সত্যয়ান কি?” রনধীরে কয়দে,” যদি আন্দিক পোড়া 
খেই পারদে অহয়, সালেন যার যে হরিঙঙুয়া লাগে, তে সিবা নি পারিবা।” ছ-বুয়া জামেইয়ে
খাম খেলাক। "সালেন অইয়্যে, আমি আন্দিক পোড়া খেবং” কলাক। ইয়দ আন্দিক পোড়া 
অর্থ অলদে, আগুনত পোড়া আন্দিক গরম গরম দামানাত বাজেই দেনা।

তে তারা আন্দিক পোড়া খেলাক। রনধীরে কল ছ-বুয়া জামেইয়রে হরিঙুন বেগর আগেন্দী 
যার যিবা' মনে কয়, সিবারে সমারে সমারে বন্দুক মারিন্যাই মারেই ফেলেবার। তে তারা 
সেঙেরি হরিঙুন গুলি গোরি গোরি মারেই ফেলেন্যায় রাজারে গোজেই দিলাক্কোই । তে রনধীরে 
তা হরিঙঙুয়া জেদাবাদে রাজারে নি-দিল। তে রাজারে গোজেই দিল । রনধীরে বেগ ডাঙর হরিঙঙুয়া
জেদাবাদে রাজারে গোজেই দি-পারিল।

তে রাজা তা ছ-বুয়া জামেইয়্যত্তুন পুজর গরেত্তে, "তুমি এই আন্যদে হরিঙুন কুধু পেলা?” তারা উত্তর দিলাক্কে,
 "আমি ঝারত্তুন এই হরিঙুন মারিমারায় আন্ন্যেইদ্যে।” ছ-বুয়া জামেইয়্য মিঝা কধানি শুনিন্যাই রনধীরে 
তারারে কত্তে, ”এই হরিঙুন বেক্কুন মুই তোমারে দ্যঙগে। হরিঙুন যদি মত্তুন আনি ন-অ থাগ,
 সালেন তুমি হরিঙ লবার আঘেন্দি কিত্ত্যায় আন্দিক পোড়া খানা খাম খেইয়্যে।” বেক্কুনরে কলদে,
 "তুমি বেক্কুনে তারা দামানানি রিনি চ-অ সালেন, আন্দিক-অ পোড়ানি আঘে নে নেই! সিয়ানি অলদে 
হরিঙ লনার প্রমান। রনধীরে কাবর উল্লেন্যাই চেবাত্ত্যাই কল'। তে বেক্কুনে চেলাক। দেঘিলাক। দেঘিন্ন্যায় 
রনধীর কধানি বিশ্বাস গল্লাক।

তে রনধীর'র কার্যকলাপ আ যোগ্যতানি দেঘিনাই রাজা খুজি অ-ল। তে গ্রহণ গল্লদে রনধীররে জামেই
ইজেবে। রণধীর যোগ্যতানিলোই আমক অইন্যায় তার পরিচয় লর। কত্তে, "তুই কুত্তুন? কা পু-য়া।" 
রনধীরে রাজারে তা পরিচয় দেত্তে, ”এক রাজ্যর রাজাত্তুন ইক্কগোরি পু-অ এল । তার নাঙ রনধীর। 
সেই রনধীর অলুংগ্যে মুই। রনধীররে তা শোওরবুয়া বুগত

২০
আজা গোরি ধরি লোইয়্যে। কত্তে, "সে রাজাবুয়া মর পরান বন্ধু ।” রাজা
খুজি অইন্যাই রনধীররে তা রেজ্য অর্ধেক আ সম্পত্তির অর্ধেক ভাগ দিল।
তে রনধীরে তা মোক্কুয়ারে লোইন্যাই তা বাব রেজ্যত ফিরি গেল। তারা
তার রেজ্যত প্রজালোই সুগে-শান্তিয়ে খেলাক।'

পজ্জন অল থুম।

২১
চই-সোনা আ র-মানিক্য পজ্জন

দ্বিজন পিদলি মিলা গাধিবাত্ত্যায় আ পানি কজা যিয়্যন। দ্বি-বা মিল্ল্যা গাঙত লাগত
পা-পি অইন্যাই তারে দিগিন্যাই তে হাজে , তারে দিগিন্যাই তে হাজে। কায়কুই অয়ন্যাই 
আর বেশ হাজাহাজি গরিলাক। ইক্কয় কত্তে, "মরে দেগিন্যাই তুই কিত্ত্যায় হাজর?" আরোক্কুয়া
কত্তে, "তুই কিত্ত্যাই হাজর? কিন্তু কধা অলদে দুন-অ জনে এক্কুই।

তে, পল্ল্যা-কলদে মিলাবুয়া আরোক্কুয়ারে কত্তে, "তল্লোই এক্কান
সত্য গোরিনা। তে আরোক্কুয়া কত্তে, "দে গোরিনা।” কাজেই দুন-অ জনে একমদত যিয়্যন। তে
কোকি গোল্লাক্কে, একজনে কত্তে, "মর যদি মিলা পুয়া অয়, আর তর-ওয়া যদি মিলা পুয়া
অয়, সালেন বোন জুড়াজুড়ি গোড়েই দিবং। আ দুন-অ জনত্তুন মরত পুয়া অলে, তর মিলা  
পুয়া অলে, সালেন নেক-মোক জুড়াজড়ি গোরি দিব্যং। মানে বেনি-বেনি অবং।" সিয়ান দ্বি-জনে
খুজিয়ে-হাজিয়ে রাজি হলাক।

পিদুলী মিলাগুনে দুন-অ জনে পুয়া ফুদেলাক। একজনত্তুন মরত পুয়া আ আরেকজনত্তুন মিলা 
পুয়া অল। যিবার মরত পুয়া অইয়্যে সে মরত পুয়াবুয়ারে নাঙ রাঘে দিলাক্কে 'র-মানেক্ক্য'। আ মিলা
পুয়া ফুদেইয়েদে ইবারে নাঙ বজে দিলাক্কে 'চই সোনা'। 'চই সোনা' আ 'র মানেক্ক্য' চিগোনত্তুন ধরি 
ডাঙর অধে অধে গাবুর অলাক। ইক্কিনে তারা ভরপুর-অ গাবুর অইয়্যন। একদিন্যা চইসোনা গাদিবাত্ত্যায়
ঘাদত যেইয়্যে। আর উজুমনে র-মানেক্ক্যয়্য গাদিবাত্ত্যায় যেইয়্যে। দ্বি-জনে পানি ঘাদত লাঘত পা-পি অলাক।

তে চই সোনারে র মানেক্ক্য কত্তে, "চই সোনা! চই সোনা! তম্মালোই তবাবে আ মামালোই বাবাদাগী সত্য 
গচ্ছ্যন্দে- একজনত্তুন মিলা পুয়া আর আরেকজনত্তুন মরত পুয়া অলে জোড়া বানি দিবাক। সেয়ান্যা অলে
চই সোনা আমি তল্লোই ধেই যেই ন্যা।" তে চই সোনায় রাজি অ-ল। শুক্রবার পুর ঠিক গল্লাক। তে র-মানেক্ক্য 
সোনারে কত্তে, "ঠিক আঘে,

২২ 
এযেত্তে শুক্করবারে যেবংগোই। মুই ঘোড়াবুয়ালোই পদত বাচ্ছে থেমবোই।
চই সোনা তুই এয্‌, বুঝ ।” র-মানেক্ক্যরে চই সোনা কত্তে, ”অদে।”

কধা ধগে ধগে র-মানেক্ক্য চই সোনারে ঘোড়াবুয়ালোই পদত্‌ বাচ্ছে
রোয়্যেগোই। বাচ্ছে থাকে থাক্কে র-মানেক্ক্য হরান  অইয়ে। চই সোনা ত্যুঅ
নহ্‌ লুঙেল্লোই | চই সোনা লুঙদেগোই দেরী অর কিন্যাত্ত্যায়  র-মানেক্ক্য 
সাক্ষী রাঘেনিয়্যাই কত্তে, ”গাজ মধ্যে শিবাং রাজা সাক্ষী অবা তুমি। চই
সোনালোই সত্য গরা অইয়্যেদে দেশ ছাড়ি বিদেশ যাইবাল্লাই। চই সোনা
আইব নে ন-অ আইব কোই ত ন-অ পারি (কোই ন-অ পারঙুর )।”

"বাজ মধ্যে এগুজ্যা রাজা, সাক্ষী অবা তুমি । চই সোনালোই সত্য
গোরিলাম্বে দেশ ছাড়ি বিদেশ যাইবার, চই সোনা আইব নে ন-অ আইব
কোই ত ন-অ পারি (কোই ন-অ পারঙর )।”

"লুদী মধ্যে ঘিলা রাজা, সাক্ষী অবা তুমি। চই সোনালোই সত্য
গোরিলাম্বে দেশ ছাড়ি বিদেশ যাইবার, চই সোনা আইব নে ন-অ আইব
কোই ত ন-অ পারি (কোই ন-অ পারঙর )।”

"পক্ষী মধ্যে ভিরেজ রাজা, সাক্ষী অবা তুমি । চই সোনালোই সত্য
গোরিলাম্বে দেশ ছাড়ি বিদেশ যাইবার, চই সোনা আইব নে ন-অ আইব
কোই ত ন-অ পারি (কোই ন-অ পারঙর )।”

”মাজ-অ মধ্যে ইজা রাজা সাক্ষী অবা তুমি। চই সোনালোই সত্য
গোরিলাম্বে দেশ ছাড়ি বিদেশ যাইবার, চই সোনা আইব নে ন-অ আইব
কোই ত ন-অ পারি (কোই ন-অ পারঙর )।"

"পানি মধ্যে গঙ্গি রাজা সাক্ষী অবা তুমি। চই সোনালোই সত্য
গোরিলাম্বে দেশ ছাড়ি বিদেশ যাইবার, চই সোনা আইব নে ন-অ আইব
কোই ত ন-অ পারি (কোই ন-অ পারঙর )।”

"পশুর মধ্যে সিংহ রাজা তুমি অব সাক্ষী । চই সোনালোই সত্য
গোরিলাম্বে দেশ ছাড়ি বিদেশ যাইবার, চই সোনা আইব নে ন-অ আইব
কোই ত ন-অ পারি (কোই ন-অ পারঙর )।”

ইন্দি ঘরত চই সোনারে বো-চা ইচ্ছন। চই সোনা র-মানেক্ক্য ইধু
ধে এই ন-অ পারের। র-মানেক্ক্য বাচ্ছে থাক্ক্যে থাক্ক্যে, শিবাং গাছ, বাঁশ,
সিংহ, ভিরেজ, ইজা বেক্কুনরে সাক্ষী বানেইয়্যে। বো-চা ইচ্ছন তে র-
মানেক্ক্য ইধু ধেযেবার ছের ন-অ পার। তে যেরেন্দি চই সোনা ঘ-র

২৩ 
সিদেনন্দি বের চিড়ি নিগিলি যেইয়্যে। তা মা-বাব, ভেইবোন, বো-চা এচ্ছ্যা
গরবায়ুন কন-অ জনে কোই ন-অ পারিলাক, তে যুস গোরি নিগিলি যাদে।
চই সোনা ঘরত্তুন নিগিলি যেইন্যাই যাদে যাদে র-মানেন্ক্য ইধু লঙিলগোই।
চই সোনা র-মানেক্ক্য  ইখু লুঙিন্যাই তারা দ্বি-জনে ঘোড়াবুয়া পিদিত
উদিলাক। ঘোড়া পিদিত গোরি যাদে যাদে এক্কান আদামত লুঙিলাক্কোই।

চই সোনাত্তুন পেট পুড়েল্লোই সিয়ান র-মানেক্ক্য রে কল। তে র-
মানে চই সোনারে কত্তে, ”মুই এককান ঘর দেঘং।” চই সোনারে আ-র
কত্তে , "তুই ইয়ত থাক, মুই দেঘা যায়দে ঘরানত যাং।” তে র-মানেক্ক্য
দেঘা যায়দে ঘরানত গেল। যেইন্যাই দেঘেদে, ঘরানত ইক্কুয়া বুড়মিলা
আঘে । বুড়মিলাবুয়া এক্কেরে গুজং, তিন শিরা একগত্তর আ কানেন্দি পুজ
গলের, চোগেন্দি লেবর গলের, নাগেন্দি সিঘোন দে-দেচ্ছ্যা । বুড়িত্তুন সাত্তুয়া
পুয়া। বুড়ি পুয়াগুনে চড়াত যিয়্যন। গায় গায় বুড়ি আঘে।

বুড়িরে র-মানেক্ক্য কত্তে, "নানু বুড়ি! আমি তোমা ইধু ভাত রানি
খেই পারিবংনি।” র-মানেক্ক্যরে বুড়ি কত্তে, "পারিবা, পারিবা ।” বুড়িত্তুন 
উগুম  পেইন্যাই র-মানেক্ক্য বুড়িরে কত্তে, ”সালেন ম-অ মোক্কুয়ারে ইধু দি-
পাদাংগোই । র-মানেক্ক্য চই সোনারে কযা এত্তে বুড়িরে পিঠ দিয়্যে-অ বুড়ি
অলোন সালানত পানি ঢালি দিন্যাই ভিজে দিয়্যে। দারবুয়া ভিজা ভিজা
গোরি দিয়ে । পিলাবুয়ায়্য পানি পড়িবাত্ত্যায় কানা গোরি দিয়ে ।

চই সোনা ভাত রানিবাত্ত্যায় বুড়ি ঘরত এ-ল। ভিজা অলোনসাল,
ভিজা দারবুয়ালোই কন-অ বাবদে চই সোনা আগুন জ্বালিল। ভাত্তুন পাত
দিল। কানা পিলা, কানাবুয়াদি আগুনত পানি পড়ে। পানি পল্লে আগুন
মরে। চই সোনা আগুন ফুন দিদি আর জ্বলে। আগুনান ফুন দেদে দেদে চই
সোনা চোক্কুন রাঙা অইয়্যন। বল পয্যে আ মাদাত ধয্যে। ভাত রানা দেরী
অর কিন্যাই চই সোনারে র-মানেক্ক্য কত্তে-

গাজ মধ্যে শিবাং রাজা, সাক্ষী অইয়্য তুমি । 
বাজ মধ্যে এগুজ্যা রাজা, সাক্ষী অইয়্য তুমি।
পশু মধ্যে সিংহ রাজা সাক্ষী, অইয়্য তুমি।
পক্ষী মধ্যে ভিরেজ রাজা, সাক্ষী অইয়্য তুমি।
মাজ মধ্যে ইজা রাজা, সাক্ষী অইয়্য তুমি।
পানি মধ্যে গোঙ্গী রাজা, সাক্ষী অইয়্য তুমি।

২৪
চই সোনা এদকখন কি গরের কোই ন-অ পারি আমি ।'

চই সোনা র-মানেক্ক্য কধানি শুনিন্যাই কত্তে, ”অলোনসাল অইয়্যে
ভিজা, দারবুয়া অইয়ে ভিজা, পিলা অইয়ে কানা, চন্চন্‌ পানি পড়ে ।” চই
সোনা কধানি র-মানেক্ক্য শুনিন্যাই- র-মানেক্ক্য তে চই সোনা ইধু গেল।
যেইন্যাযেই র-মানেক্ক্য  দেগেত্তে, চই সোনা আগুন ফুন দেদে দেদে, তা
চোক্কুন রাঙা অই যেইয়ন্দোই। তে র-মানেক্কয়্য চই সোনারে ভাত রানা বল
দিল। হাদা-আত্যা রানিলাক। ভাত্তুন ফুদিলাক। কলা পাদালোই ভাত্তুন মজা
গোরিলাক। র-মানেক্ক্য আ চই সোনা দ্বি-জনে ভাত্তুন মজা গত্তে ছলাত বুড়ি
র-মানেক্ক্যদাগি ঘোড়াবুয়া লেচ্চানত সাজন্যা সময়ত শজ্যবিজি এক মজা
বানি দি-লগোই। তে র-মানেক্ক্য আ চই সোনা বুড়ি ঘরানত্তুন গেলাক্কোই।

তে বুড়ির সাত্তুয়া পুয়া চড়াত্তুন ঘরত লুঙিলাক্কোই। বুড়ি তা পুয়াগুন
চড়াত্তুন ঘরত দেরীয়ে লুঙিন্যাই তা পুয়াগুনরে গেল্‌ দের, "মরার পুদ্‌-লক
এদক্খন কি গরর? দিবা থেং রাঙা রাঙা বাজা কদোর এচ্ছ্যুয়ন। তুমি গম্‌
অদা ঝাদি লুঙিদাগি সালে খেই পেদ্যুং।” বুড়ির সাত্তুয়া পুয়া বুড়িরে কদন্দে,
তারা কদক্খন অইয়ে যিয়ন্দে?” বুড়ি তা পুয়াউনরে কত্তে, "বেজ দেরী ন-
অয় যিয়ন্দে। এব লাগত্‌ পেবাগোই।” বুড়ি পু-অগুনে শল্লা গোরি তারা
চিগোন ভেইবুয়া পেত্তুয়া হুলুঙ্যা রে ভাত মজালোই যেবাত্ত্যায় কোই গেলাক।

ছ ভেইয়্যে আক্কে আক্কে গেলাক চই সোনা আ র-মানেক্ক্য দাগিরে
লড়া। শয্য ফুলুন আদেই আদেই যাদে যাদে ছ ভেইয়ে র-মানেক্ক্য  আ চই
সোনাদাগিরে লাঘত পিয়ন্দোই। র-মানেক্ক্য ছ ভেইয়্যরে কাবিন্যাই মারে
ফেলেইয়্যে। বেঘ শেজেন্দি পেত্তুয়া হুলুঙ্যা  দুলং-দালং গোরি লুঙ্যেগোই।
র-মানেক্ক্য পেত্তুয়া হুলুঙ্যারে দেগিন্যাই কত্তে, "আয় আয়, তরেয়্য এক্কু কুবে
মারেই ফেলাং। দেঘচ, চা, ত-অ ভেইয়্যুনরে মারেই ফেল্লং।” পেত্তুয়া হুলুঙ্যা 
 র-মানেক্ক্য  কদানি শুনিন্যাই র-মানেক্ক্য রে ঠেং বেড়েই সালাম গোরি
পল্প। চই সোনা র-মানেক্ক্য রে কয়দে, "কাবি ফেলা ।” তে র-মানেক্ক্য 
কয়দে, "থোক ন-অ কাবিম। আমা সমারে বিলে তে পুন ধুয়ানি গোলাম
খেব।” তে পেত্তুয়া হুলুঙ্যা রে রাগেলাক।

পেত্তুয়া হুলুঙ্যা রে রাগেন্যাই সুমুত্ত ভাত খেলাক ৷ ভাত খেইন্যাই র-মানেক্ক্যর আঘা এযের।
পেত্তুয়া হুলুঙ্যা রে র-মানেক্ক্য কত্তে, "যেই

২৫
আঘিগোই।” তে আঘা গেলাক। আঘি ফুরেন্যাই ফিরি এলাক। সিয়ত্তুন
পেত্তুয়া হুলুঙ্যা সুমুত্ত গেলাক্কোই । আ-র এক্কান জাগাত লুঙিলাক্কোই। সে
জাগানত তিন জনে ভাত খেলাক।

পেত্তুয়া হুলুঙ্যা র-মানেক্ক্যরে কত্তে , "দাদা তুই আঘদে মাধা নিগুরি
আঘজ। হর-গআন তমুজুঙে মাদিত কুবি থচ্‌। সিদুক্ক্যাগোরি বাঘ এত্তন, নে
সাপ এন্তন ন দেঘচ। তে মরে যেক্কে চুকিদার রাঘেয়্যচ, হর্গআন মরে ধরি
থেবাত্ত্যেই দিচ্‌ না। মুই সিগুন এলে কাবি দি পারিম।”

র-মানেক্ক্য র আ-র আঘা এযের। পেত্তুয়া হুলুঙ্যারে র-মানেক্ক্য আ-
র আঘা সালত সাঙেত নিল। দ্বি-জনে আঘা গেলাক। র-মানেক্ক্য আঘা
সালত বজিল। মাধা নিগুরি র-মানেক্ক্যা আঘা সালত বোইন্যাই, হর্গআন
পেত্তুয়া হুলুঙ্যা হাদত দিল। তে পেত্তুয়া হুলুঙ্যা র-মানেক্ক্য  মাদা নিগুরি
আঘেত্তে ছলাত হর-গআন্দোই এককুবে র-মানেক্ক্যার গত্তনা ছিনে দিন্যাই
মারে ফেল্ল্যে।

পেত্তুয়া  হুলুঙ্যা চই সোনা ইধু এইন্যাই কত্তে , ”চই সোনা, তুই মরে
লবে, না লবে ক-অ? ত নেক্কুয়ারে মুই হর্গআন্দোই এক কুবে মারে
ফেল্ল্যুং।” সোনা কল, "কাপ্প্যচ আ মারে ফেল্ল্যোচ যগন, মুই কাল্লোই
বাজিম। আ তরে লোম্বেদে।” চই সোনা আ পেত্তুয়া হুলুঙ্যা ইনক্কুয়া ছেন্নুয়া
হরিঙ যাত্তে দেক্ক্যন। চই সোনা আ পেত্তুয়া হুলুঙ্যারে ডাগি কত্তে আ আমা র-
মানেক্ক্য থাকে, আমারে ছেনুয়া হরিঙ-ঙুয়া মারি দি-দ।” "বা! বা! বানা ত
র-মানেক্ক্য  থেলে তে হরিঙ-ঙুয়া মারি দিত পারেদে? আমি কি মারি দিত ন-
অ পারে? মুই কি মারি দিত ন-অ পারং?” কল' পেত্তুয়া হুলুঙ্যা। চই সোনা
কত্তে, "দে দে মারি দি-পাল্লে মারি দেগোই যা।”

হরিঙ-ঙুয়া পেত্তুয়া হুলুঙ্যা মারি বাত্ত্যাই যাদে ইক্ক্য আড় আঘে। সে
আড় ঘিড়াবুয়া মাধা নিগুরি পার অত্তে ছলাত্‌ সে সুযোগত্‌ চই সোনা পেত্তুয়া 
হুলুঙ্যারে হর-গ আন্দোই এক কুে গত্তনাবুয়া ছিনেই দিয়ে। তে পেত্তুয়া
হুলুঙ্যা মরি গেল। পেকুয়া হুলুঙ্যা মরি যেইন্যাই, চই সোনা র-মানেক্ক্যরে
চঞ্চন পানি যুগলেইয়্যে। তে কত্তে, “চঞ্চন পানি ইজি দিয়্যৎ, জিয়োন
বিজোন্দোই বিজি দিয়্যং।” তে র-মানেক্ক্য জেদা অইয়্যে।

২৬

র-মানেক্ক্য জেদা অইন্যাই চই সোনারে কত্তে, “মরে এদক্খন
কিত্যাই ন-অ জাগাচ? ইক্কে তে ঘুমত্তুন উদিলুংগে ।” চই সোনা র-
মানেক্ক্যারে কত্তে, ” ই- ই, তরে পেত্তুয়া হুলুঙ্যারে মারে ফেলা কোইয়্যংগে
ন-অ শুনচ্‌। তুই যেকে মাধা নিগুরি আঘা সালত বোচ্ছ্যচ, সেকে তরে ত
হর-গ আন্দোই পেতু়া হুলুঙ্যা এক কুবে মারে ফেল্লেদে খবর ন-অ পাচ।”
চই সোনা র-মানেক্ক্যারে পেত্তুয়া হুলুঙ্যা কধা কোই ফুরেন্যাই দ্বি-জলে
সিয়তুন গেলাক্কোই।

তে তারা মালনী সুন্দরী বাজার কায় লুঙিলাক্কোই। বাজার কুরে
লুঙিন্যাই চই সোনালোই র-মানেক্ক্য  ইক্য গাজত্তলে বোচ্ছুয়্যন। তারা
মুজুজেন্দি বাজার পু-য় মালনী সুন্দরী বাজারত যাদন। তে র-মানেক্ক্য  চই
সোনারে কত্ত, "চই সোনা তুই ইয়ত থাক। মুই একেনা মালনী সুন্দরী
বাজারান ঘুরি চাংগোই।” র-মানেক্ক্য  বাজারত যাদে চই সোনা তারে কত্তে ,
কুমার তিন কুন বেড়েচ কিন্তু এক কুন ন-অ বেড়েচ।” মালনী সুন্দরী
বাজারত র-মানেক্ তিন কুন বেড়েন্যাই কিচ্ছু ন-অ পে-ল। আর ন-অ
চেবার কোয়েদে কুনুয়া আঘে-দে। র-মানেক্ক ভাবেত্তে সে কুবুয়াত কি আঘে
চাংগোই।

সে ঝুঝুয়াত চেববাত্ত্যাই গেল। সিন্দী কুন্নুয়াত মালনী সুন্দরী
দোকানান আঘে। র-মানেক্ক্য দেগেত্তে, মালনী সুন্দরী দোগানত রাঙা রাঙা 
গোরি, ঝলং ঝলং পানি কুত্তি পানিলোই ভরি থোইয়্যে। র-মানেক্ক্য বাজারান
ঘুরি বেড়েন্যাই হরান অইন্যাই পানিতাচ গরের। র-যালেক্য সে কুত্তিবুত্তুন
দোগানত শোমেন্যাই পানি খেল-অ। র-মানেক্ক্য  পানিয়ান খেইন্যাই পাধা
ছাগল অইয়্যে। মালনী সুন্দরী ছাগল্লুয়ারে দোগানত বানি খোইয়্যে। বু
মানেক্ক্য বাজারত্বুন ন-অ ফিরের, দেরী অর, আ ন-অ এযের । তে চই সোনা
আগর সাক্কীগুনরে মনত তুলের।
কত্তে-

গাজ মধ্যে শিবাং রাজা, সাক্ষী অইয়্য তুমি ।

বাজ-অ মধ্যে এগুয্যা রাজা, সাক্ষী অইয়্য তুমি ।

লুদি মধ্যে ঘিলা রাজা, সাক্ষী অইয়্য তুমি ।

পক্ষি মধ্যে ভিরেজ রাজা, সাক্ষী অইয়্য তুমি।

পশু মধ্যে সিংহ রাজা, সাক্ষী অইয়্য তুমি।

২৭

মাজ-অ মধ্যে ইজা রাজা, সাক্ষী অইয়্য তুমি।
পানি মধ্যে গোঙ্গী রাজা, সাক্ষী অইয়্য তুমি।
আমা কুমারে এদক্খন কি গরের কোইদ ন-অ পারি।

চই সোনা সাক্কীগুনরে মনত তুলিন্যাই ইন্দি র-মানেক্ক্য  মালনী
সুন্দরী দোগান-অ ভিদিরে ছাগল বানেই খোইন্যাই বান্যা আঘে-দে ইধু ভে
ভে র-অ গোরি ছাগল দগরের। র-মানেক্ক্য  ছাগল দগরনা র-অবুয়া শুনিন্যাই
চই সোনা র-অ গোরি গোরি কত্তে, "মালনী সুন্দরী র-মানেক্ক্যারে পাধা
ছাগল বানেই থোইয়্যে।” চই সোনা আ-র কত্তে , "র-মানেক্ক্যারে কেয়ান্যা
গোরি পাধা ছাগলত্তুন উদ্ধার গড়া যায়?

চই সোনা বুদ্ধি নিগিলেন্যাই এক্কান কাম গল্ল। র-মানেক্ক্যার ধুদি,
সুলুম চই সোনা সিয়ানি পিনি-ল। তা মাধা চুলান মদ্দ ধক গোরিন্যাই খবং
বানিন্যাই লুগে-ল। র-মানেক্ক্য  কাবরানি পিনিন্যাই মরত্‌ সাজি-ল। তে
বাজার পদত্‌ বোই রোইয়্যে । দোল ইক্কুয়া রাজপুত্র চেহারা অ-ল। বাজার
মানুচ্ছুনে যাদে চেই চেই যান। ভাবন এই দোল মানুচ্ছুয়া কন্না-কুত্তুন?
বাজার মানুচ্ছনে কলাক, তুই ক-ন জামেই উদিবেনি? আমা আদামত
একজন আঘেদে তে জামেই তুলিব। আমা সমারে যেবেনি?” চই সোনা
কলদে, ”দিজ্যামায়েক্ক্যা অলে জামেই উদিম। আ জামেই উদা অলে তোমা
সমারে যেম।”

তে বাজারত্রুন ফিরি যাদন্দে মানুচ্ছুন্য সমারে গেল । যে গিরোচ্ছুয়া
জামেই তুলিব কোইয়্যে সে ঘরানত চই সোনারে তুলি দিলাক্কোই।
গিরোচ্ছুয়ারে কলাক্কে,” এইয়্যা ইবা জামেই উদিব কোইয়্যে। তারে
তোমাইধু আনি দিয়েই।” জামেই তুলিবদে গিরোচ্ছুয়া তা ঝি-বুয়ারে চই
সোনালোই মেলা গোরি দিল । তে রেদ অ-ল। রেদ অলে ঘুম যেবাক। নুয়া
বো-জামেই গুদিত খা-দ উগুরে ঘুম যেবাত্ত্যায় সোমেলাক্কোই। খাদ-অ
উগুুরে বো-জামেই ঘুমত পল্লাক।

"তে ঘুমত পত্তে নুয়া জামেইবুয়া মরে কোই দিয়্যে ইন্দি ঘুমত পল্লে
ঘা অ-ব, ন-অ পড়িচ কয়। আ উন্দি ঘুমত্‌ পল্লে কাবা যেবে, উন্দি ন-অ
পড়িচ কয়। কাক্কে খাদত, কাক্কে মাদিত উদে লামে। আর মুই
লামিলে তে খাদত্‌ উধে । তা ধাগেন্দি মুই পড়িলে কোই দে ইন্দি ন-অ এচ,

২৮

ঘা অ-ব কয়। আর উন্দি পড়িলে ইন্দি ন-অ এচ্‌, কাবা যেবে কয়। ইবা
কন্দুক্ক্যা পাগল জামেই তুল্লেই।” পহর অইন্যাই তারা ঝি-বুয়া এই কধানি
তামারে কল।

তে তাম্মা নূয়া জামেইবুয়ারে ডাগিল। বিলে জামেই বাবা এক্কেনা
 ইধু এয-অ। জামেইবুয়া তা শুরীবুয়া ইধু গেল। তা শুরীবুয়া তারে কলদে,
"বাবা আ ভেলে ঝি-বুয়ারে কদে? ইন্দি ন-এচ্‌ কাবা যেবে, উন্দি ন-অ এচ্‌
ঘা অ-ব। ঝি-বুয়া তোমা সমারে ঘুমত পড়িলে নাহি কাকে খাদত, কারে
মাদিত্‌ পড়দে?” জামেইবুয়া তা শুরীবুয়ারে উত্তর দিলদে, "মর মালিনী
সুন্দরীত্তুন ইক্কুয়া পাধা ছাগল মান্যা আঘেদে।”

নুয়া জামেইবুয়া মান্যা কধাগান তা শুরীবুয়া খবর পেইন্যাই
শুরীব্যাদাগি নেক-মোগে সল্লা গল্লাক পাধা ছাগল্লুয়া কিনি দিবাত্তাই।
জামেইবুয়ারে পাধা ছাগল কিনিবাত্ত্যাই টেঙা দিলাক। নূয়া জামেইবুয়া টেঙা
পেইন্যাই মালনী সুন্দরী দোগানত গেল। পাধা ছাগল্লুয়া দরদাম গোরিন্যাই
মালনী সুন্দরীতুন কিনি-ল। মালনী সুন্দরী দোগানত একঘর ছাগল বানি
থোইয়ে । আ ছাগলুন্‌ গদ্দনাত কাজি বান্যা। বেক ছাগল গদ্দনাত্তুন কাজিয়ানি
বুদুচ বুদুচ গোরি কাবি দিল। বেক ছাগলুন মানুষ অলাক। যানুচ্ছন মালনী
সুন্দরী দোগানত চেবাত্ত্যায় একঝাক অইয়্যন। মানুচ্ছুনে ইয়ান দেগিন্যাই
আমক অলাক। আ কুজিয়্য অলাক।

ছাগলত্তুন মানুষ অইয়্যন্দে ইগুনে মুক্তি পেইন্যাই যা ঘরত তে
গেলাক। চই সোনায়্য তে যে ঘরানত জামেই উত্থে সে ঘরানত র-মানেক্ক্য রে
লোইন্যাই সিধু গেল। সিধু যেইন্যাই তা শোওর-শুরী ইধু সালাম গোরি
পল্ল। কলদে, "মুই মরত্‌ নয়, মিলা। বিবদত্‌ পড়িন্যাই মুই মদ্দ ভেজ
ধজ্জ্যং। তে মরে বাজার মানুচ্ছুনে জামেই উদিবাত্ত্যাই কোইইয়্যন। তে তারা
সমারে এইন্যাই মুই জামেই উত্ত্যংগি। মুই বিবদত্‌ পচ্চং সিত্ত্যাই মুই এই
বুদ্ধিয়ান গোরি পেয়্যং। মুই মাপ চাং তোমা দ্বি-জনত্তুন। তুমি ইচ্চাত্তুন ধরি
ম-অ ধর্মত্ব মা-বাব।”
চই সোনালোই র-মানেক্ক্য  তারা সিধু রলাক ৷ মিলন অ-ল, সুগে-শান্তিয়্যে খেলাক।

পজ্জম অইয়্যে থুম, মত্তুন এযের ঘুম

কবি আ ধবি পজ্জন

এত্তেই এলাক তারা ছি-বুজ্জ্যা-বুড়ি। তারাতুন ইক্কুয়া গোরি ঝি। 
নাঙান অ-লদে কবি। দ্ব-বুজ্জ্যা-বুড়ি এক্কান জুম কাপ্পুয়ান। জুম কাবিন্যাই
তারা জুমত আরা কারা যান। আরা কারা অ-ল। কাপ্প্যা জুমান ধুয়া অ-ল।
ধান কুজিবার অক্ত অ-ল। ধান কুজিলাক পুর বৈশাখ্যা। সে ধান উদি-ল।
ধান উদিন্যাই শুলিবার অক্ত অ-ল। বুজ্জ্যা-বুড়ি জুম সুদা ধল্লাক।

তারা জুম শুলদে শুলদে বুড়িত্তুন ভারিগোরি পানি থাজে ধয্যে। বুড়ি
করদে বুজ্জ্যারে বুজ্জ্যা, ”পানি খেইগোই ।” বুজ্জ্যা বুড়িরে কয়দে, "ইক্কে
নয়, কাক্কন থাক্‌। বাক্কুয়া ধুজোক।” তে আ-র শুলদে শুলদে বুড়ি আর
বুজ্জ্যারে কল্লোই, "বুজ্জা পানি খেইগোই।” তে বুজ্জ্যা কয়, "আ-র কাক্কন
থাক্‌। বাক্কুয়া ধুজোক।” বাক্কুয়া ধুজেলাক।

বুজ্জ্যা বুড়িরে পানি খাবেবাত্তেই ডোনা বা পেরাত লামিন্যাই কয়দে,
"রুড়ি পানি তগা দেই।” বুড়ি পে-ল ইক্কুয়া হরিউঅ কুচ। বুজ্জ্যা পেল ইক্কুয়া
কাঙারা চারা। বুড়ি পানি তিরাজে হরিঙ কুচ্চ্যত্তুন কুলুক-কালাক বেগ 
পানিয়ান খেইয়্যে। বুজ্জ্যা কাঙারা চারাবুয়াত্তুন পানিয়ান পোনে পোনে
লারেই গোরি খার। বুড়িত্তুন হরিঙ-অ কুচচ্য পানিয়ান্দই তিরাজ ন-অ মরি-
ল।

এ তা পানিয়ান খেই ফুরেন্যাই বুজ্জাতুন পানি মাঘের । কত্তে, বুজ্জ্যা 
মর পানিয়ে ঈল ন-অয়, বুজ্জ্যা মরে এক্কেনা একধার পানি দে।” বুজ্যা
বুড়িরে ধর কোইন্যাই পানি ভাগ দিল। বুড়ি পানিয়ান খে-ল। সিয়ানেয়
তিরাজ ন-অ মরি আর একধার মাঘিল। তে বুজ্জ্যা আর দিপার কিন্যাই "ধুর”
কোইয়্যে। বুড়ি তে সঙ্গে সঙ্গে 'দুর'(কচ্ছপ) অই গেলগোই। বুড়ি পেরা
পানিয়ানত দুর অইন্যাই পেরা পানি পারত কবাল আত্‌ দিন্যাই বুজ্জ্যা কানা
ধোজ্জ্যে। বুজ্জ্যা একছলা কানি-ল।

কানিকানাই তে লারেইগোরি ঘরত্‌ এ-ল। সেক্কেনে বেলান তিনপর
তলাত পোজ্জ্যেগোই । বুজ্জ্যা ঘরত লুঙিন্যাই কবি বানা তাবাবরে দেগিন্যাই
তাবাবন্তুন পুজর গরের, "বা, আ মাহ কোই?”

৩০
মাহ্‌ কোই?” 
দিন্নুয়া কবি ঘরত গায় গায় রইয়্যে। কবি আর পুজর গল্ল, "বা, আ মা কোই?" 
তাবাবে চু-দমু ও কানঙ কানঙ গোরি পল্ল্যা কলদে, ”তম্মা
দারবুয়া কাবের।” কবি আর তাম্মা দারবুয়ালোই ন-অ লুঙেল্লি কিন্যাই
কলদে, "বা, আ মাহ্‌-কোই?” বুজ্জ্যা কবিরে আ-র কলদে, ”কলা পাদা
কাবের ।”কবি মাবুয়া পাদালোই ন-অ লুঙেল্লি কিন্যাই কবি আর তা বাবজুন
পুজর গরের, "বা বা, মাহ কোই?” তাবাবে আর কলদে,”তরে মাছ-
কাঙারা-ইজাতোগেই দের ।” তে কবি তাম্মারে কাক্কন বাচ্চযেই র-ল। নঅ
এষের কিনত্ত্যায় কবি আর পুজর গরের, "বা মাহ্‌ কোই?” ,

তে তাবাবে কত্তে, ”কবি ন-কানিবেনি ক-অ। মুই তরে তঙ-কুলা
বিজি বিজি খাবেম।” তাবাবে কলদে কদাগান্দোই কবির কানানা ম-অ
অইয়্যে। তে তাবাবে তাম্মা কধাগানি শুনানা আরম্ভ গল্প । কত্তে, "জুম শুলদে
শুলদে তম্মাত্তুন পানিতাজ গরের। কাক্কে কাক্কে ক-অয়, 'বুজ্জ্যা পানি
খেইগোই, বুজ্জা পানি খেইগোই।" পরে কাম বান্ধুয়া ধুজেন্যাই দ্বি-জনে
পানি খেবাত্ত্যায় পেরাত যিয়েই। তম্মা হরিঙ কুচ্চতুন পানি খেইয়্যে। মুই
কাঙারা চারাবুয়াত্তুন খেইয়্যং। তার পানিয়ান খেই ফুরেন্যাইয়্য পানি তিরাজ
নঅ মরে । তে মত্তুন নিত্য পানি মাগে। পোল্ল্যা এক ধার পানি দ্যুঙ। তে
আর মাগে। তে মুই "ধুর' কোইয়্যং। কন্না খবর পায় তে সেনে সেনে দুর
অবদে। তে তম্মা ইক্কিনে "দুর" অইয়্যেগোই | তম্মা ন-অ এব আর । চিদা ন-
অ গোরিচ । মুই তরে তঙ-কুলা বিজিন্যাই খাবেম। ন-অ কানিচ্‌, চিদা ন-অ
গোরিচ্‌।” ইয়ানি তাবাবে বেকানী শুনেল।

তে ইক্কে বুজ্জ্যা তঙ-কুলা বুনা আরম্ভ গোচ্চ্যে। বুনি ফুরেন্যাই
বুজ্যা তঙ-কুলা বেজা যে-ব। তারা দ্বি-বাব-ঝিয়ে ভাত খেই ল-লাক।
বুজ্যা কবিরে কলদে, "তুই মা, ঘরত থাক, মুই তঙ-কুলা বেজা যাং।” তে
কবি ঘরত গায় গায় থে-ল। বুজ্জ্যা তঙ-কুলা বেজা গেল । তঙ-কুলা বেজা
যাদে যাদে একান আদামত্‌ লুঙিলোগোই । তে বুজ্জ্যা ডাক দেল্লোইদে,
"আদালত পাদালি মাদালক তারা, তঙ-কুলা লবানি মা-বোন পাড়া |” তে
আদা-ম মিলাগুন একদাঘিয়্যে কন্দে, ”এমুল নে-না উমী-ল, এমু-ল অলে
ন-লবং। এদেন্দি ইক্কুয়া রাণীমিলা আঘেদে এ-সিবা ইধু যা। তে ল-ব
সিয়া।”

৩১

ত বুজ্জ্যা রাণী মিলাবুয়াইধু যেইন্যাই ডাগ দেল্লোই “আদালত
পাদালি মাদালক তারা, তঙ-কুলা লবানি মাবোন পাড়া।"  - বুজ্যা তঙ-কুলা
বেজানা র-বুয়া শুনিন্যাই কলদে, ”ও আন্‌, লবং লবং।” রাণী মিলাবুয়া ডাগিন্যায়
বুজ্জ্যা তাইধু গেল। রাণী্মিলাবুয়া ঘরত বুজ্জ্যা উদিল। আ বোজিল।
 বুড়ি বুজ্জ্যারে পানি, ধুন্দ, আ পান-সুবরি খাবে-ল।

তে বুজ্জ্যারে বুড়িরে কত্তে, "ম-অ তঙ-কুলা দামানি দে, মুই
যাংগোই। ম-অ ঝিবুয়া দোরে-ব। গায় গায় ঘরত আঘে। বেলান যার ।”
বুড়ি বুজ্জ্যারে তঙ-কুলা দাম কাল্লোওয়াত যুগোলেই দিল। কাল্লোঙো তলাত্‌
শিল ইক্কুয়া ভরেই দিয়ে। শিল্লুয়া উগুরেন্দি বূুড় তুষ দিল, বুড় তুষ উগুরেন্দি
ধান দিল। ধান উগুরেন্দি চোল দিল, চোল উগুরেন্দি তোনপাত দিল । তে
জুগুলেই দি ফুরে-ল। বুজ্জ্যা কত্তে বুড়িরে, ”দে একেনা কাল্লোঙয়া বুগে
দে।”

বুড়ি কাল্লোঙুয়া বুগে দে দে ভিলে আ-র ইজু চাবি দেদে। বুজ্জ্যা 
কাল্লোঙুয়া বুগি তুলি ন-অ পারে কিন্যাই বুড়িরে আর বুগেদে কয়। দেরী
অর, ম-অ বিবুয়া দোরে-ব। বুড়ি তে নয় পারা আ-র কাল্লোডুয়ারে চাবি
থায়। তে বুজ্জ্যা উদি ন-অ পারে। কাল্লোঙুয়ারে আলগে ন-অ পারে । ইধুক্যা
গুরি গুরি বুজ্জ্যারে সময় আরেই দিল । দেরী অ-ল, বুজ্জ্যা ঝিবুয়া গায় গায়
ঘরত। রেত অবার অইয়্যে। বুজ্জারে বুড়ি কয়দিয়ে, "তুই থাক এচ্ছ্যা।
ঘরত ন-অ যেচ।” বুজ্জ্যা কত্তে , ”"ম-অ ঝিবুয়া দোরে-ব।” বুজ্জ্যা রেত
অইন্যায় যেই ন-অ পার-ল। তে বুড়ি ঘরত থেই পেল। বুড়ি ইরি ন-অ
দিল। কৰি সেইদিন্যা রেত্তুয়া ঘরত্‌ গায় গায় থেই পে-ল।

বুড়ি রেদত্‌ কুব দোলেদালে রানিবারি খাবে-ল। ভাত্‌ খেইন্যায় বুড়ি
ঘুমত পড়িবার ব্যবস্থা গড়ি দিল। বুড়ি বুজ্জ্যা ফারত আতা ফারত বানি-ল।
আর বুজ্জ্যা তিগিনিলোই বুড়ি তিগিনি দ-র গোরি বানি-ল। তে বুজ্জা-বুড়ি
দ্বিজনে ঘুম গেলাক। পোত্যা আমল্ল্যা রাদা কুরবুয়া ডাক কারি কারি কোই
দেত্তে বুড়ি কধাগানি। ক্তে, ”কক্করে কক, বুড়ি বুজ্জ্যারে রেত্তুয়া রাগেয়েদে 
জক্করে জক, কাল্লোঙুয়ালোই পজায়ানি জুক্কলেই দেদে পল্ল্যা দিয়্যে শিল্লুয়া,
শিল্লুয়া উগুরে দিয়্যে বুড় তুষ, বুড় তুচ্চ্যা-ন উগুরে ধান, ধান-অ উগুরে চোল, চোল
উগুরে দিদে তোন-পাত, বুজ্জ্যারে কাল্লোঙুয়া বুগে দেদে চাবি থায় বুড়ি, তে বুজ্জ্যা রেত অইন্যায় ঘরত যেই ন-অ পারে, বুড়ি লঘে ঘুম

৩২

যেই পেইয়্যে, বুড়ি তা ফারত্‌ তারে, তা ফারত তারে বান্নে কক্করে কক, তে
বুজ্জা বুড়ি লগে থেই পেইয়্যে জক্করে জক” গরিন্যাই, সে কধাআনি বেক্কানী
বার বার রাদা কুরবুয়া কোই দিল।

বুড়ি সিয়ানি শুনিন্যাই কত্ত, "কক্কে মুই বুজ্জ্যারে রাঘেইঅংগে।
কেল্ল্যা রেদ অইয়্যে বিলিন্যাই ঘরত যেই ন-অ পারে, তে থেই পেইয়্যে।”
আর কুরবুয়ারে কত্তে, ”পহর অলে তরে কাবি খেইম।” তে পহর অ-ল। তা
- ঝি-বুয়া ধবিরে বুড়ি কত্তে , "ধবি! কবিরে কজা যা। তারে ডাগি আন্দোই।”
ধবি কবিরে কজা গেল । ঘ-র কুড়ে যেইন্যাই ডাগেল্লোই, ও বে কবি, ও বে
কবি গোরি। শুনিন্যাই কবি কত্তে, ”ও মরে কন্না ডাগেত্তেই? মুই দ তরে ন-
চিনঙ। কন্না তুই?” আর কত্তে, "মত্তুন মা নেই, বোন নেই, ভেই নেই। কন্‌
মগদাই মরে বে বে গোরি ডাগেত্তে? মত্তুন ইক্কুয়া গোরি বাব আঘে; সে
বাপ্পুয়ায়্য তঙ-কুলা বেজা যিয়েদে এব দেঘা নেই। কুদু ঘিয়ে কোন উদিচ্‌
নেই ।”

কবি সেয়ান্যা গোরি কোইন্যাই তে ধৰি শুন্যে। তে তাম্মাইধু ফিরি
গেল। তে ধবি তাম্মারে কল্লোইদে, ”বেবে কবি ন-অ এযে। তে, ডাগঙর
কিনত্ত্যাই মরে তে গেল্‌ দের ।” ধবিরে তাম্মা কত্তে, "যা এক্কুবারে তারা
ঘরত্‌ উদিচ্চোই। ঘরত উদিন্যাই মুয়-মুয়ি গোরি কোচ্চোই । মামা তবাবরে
লইয়্যে, মুই তরে কজা এচ্চ্যং। পজা-বিরা লদং, বড় বড় কুরাগুন লদ,
চিগোন চিগোন কুরাগুন কাবি খেদং বিলিন্যাই মামা কোইয়্যে, যেই বে
কবি।” এগেরি কবাস্তাই সিগেই দিল।

তে ধবি আর যেইয়ে। তে সিদুক্ক্যা গোরি কলগোই। তে কবি
বিশ্বাস যেইন্যাই সেদুক্যা গোরি চিগোন চিগোন কুরগুন কাবি খেলাক, বড়
বড় কুরাগুন ধরিলাক্‌। আগেভাগে যুগল গোরি থোলাক। ভাত খেই-দেই
কুর আ পজাবিরালোই ধবি ডাগি ঘরত যেবাত্ত্যায় লদ্‌ দিলাক। যাদে যাদে
তে লুঙিলাকোই। থাকে থাকে কয়েকদিন বুড়ি অলর গোরি থে-ল। তে ইক্কে
বুড়ি চিন্তা গরেত্তে বুজ্জ্যা ঝি-বুয়ারে কিদিক্ক্যা গোরি মারেই ফেলে-ব। বুড়ি
বুদ্ধি তুল্ল্যে । তে অসুগ অ-ব, ছলনা দিব। আড়ভাঙা-চারভাঙা পিড়া ছলনা
ধরি-ব। সে ধগে ধগে সে অসুক্কান ধরি-ল। বুজ্জ্যা সেক্কেনে কামত যিয়ে।
বজ্যা বুঝি ন-অ পারে পারা তে সে অসুক্কান তুলিল, ছলনা ধরি-স। বুড়ি
বুদ্ধি গোরিন্যায় কুম ইক্কুয়া মুগুরেন্যাই ভাঙি-ল। চারভাঙানি বুড়ি পেদেই ল-

৩৩

ল। সিংগবা চানাত বুড়ি আড় ঘাস্যা গোরি এক্কান ঘুমত তলোই বিঝে-ল।
ঘুমত তলোইয়্যান তলে চারভাঙানি বিজেই বিজেই বেগ বিচ্চোনানত বিজেই দিল।

বুজ্জ্যা কামত্তুন ফিরের। সাঙুগান উদিন্যাই সেক্কে বুজ্জ্যা কাম
তাগলান চানাত থ-ল। তে বুড়ি কিজাকিচ্চ্যা গোরি চারভাঙানি থোইয়্যা
বিচ্চোনানত চুন্দুল গোরি পড়িন্যাই চাত্তার। চাত্তাদে কুম ভাঙানি করত করত
গরে। তে বুড়ি বুজ্জ্যারে কত্তে, ”ও বুজ্জ্যা মরে চোল মজা চেই দেগোই। মুই
কাক্কে মরিম। আড়ুভাঙা চারভাঙা পিড়া উত্থৈ।” বুড়ি এ কধাগান কদে কদে
বুড়ি আর চারভাঙানি উরে এগোর ওগোর খার। তে চারাভাঙানি করত
করত গোরি র-অ গরে। বুজ্জ্যা বুড়িত্তাই চোল মজা চা গেল আদামত ।

যাদে যাদে বুজ্জা এক্কান আদামত লুংডেগোই ৷ তে বুজ্জ্যা সে
গিরোচ্চুয়ারে কত্তে, ”এই কজা উ-কজা, ইয়দ চোল মজা চেলে কি অইদে?
ম-অ ঘরনিবুয়া (মোক্কুয়া) পিড়া পোজ্জেদে কি দারু খেলে গম অ-ব?”
গিরোচ্চুয়া চোল মজা চেই দিল । চোল মজা চেই দিয়্যা মানুচ্চরে আগেভাগে
বুড়ি কোই থোইয়্যেদে, বুজ্জা চোল মজা মত্তেই চেবার এলে বুড়ির
আড়ভাঙা চারভাঙা পিড়াগান দুর হেরা খেলে গম অ-ব কোই দেনা । সেধগে
গিরোচ্চুয়্যই বুজ্জ্যারে কোই দি-লদে. তা ঘর মানুচচ্ছুয়ার আড়ভাঙা চারভাঙা
পিড়ানি "দুর্‌ হেরা' খেলে গম অ-ব।

চোল মজা চেইন্যাই বুজ্জ্যা ঘরত্‌ ফি-রদে বুড়ি খবর পেইয়্যে। তে
কিজাকিচ্চা গোরি তা চারভাঙা বিচ্চোনানত চন্দুল গোরি পড়ি-ল। বুজ্জ্যা
বেজ গোরি উত্থে। এগোর খেলে করত, আ উগোর খেলে করত্‌ গরের।
বুড়ি কঙার, উ: উঃ গরের। বুজ্জ্যারে কত্তে , “কাক্কে মরিম। চোল মজা
চেইয়্যা বুয়া কি কল ম-অ চারভাঙা পিড়ান।” তে বুজ্জ্যা উত্তর দেত্তে, "আ
কি কব, কি অ-দ, দুর হেরা খেলে গম্‌ অ-ব আয়।” দুর হেরা খেলে গম অ-
ব যগন, বুড়ি বুজ্জ্যারে উগুম গল্লদে, "বুজ্জ্যা, চেই, দুপ বুনিদে। আ বুজ্জি
ইক্কুয়া বানেই দে।” বুজ্জ্যা চেই, দুপ, বুজ্জি ইক্কুয়ারে বানেই দিল।

বেলান' গেল। বুড়ি কৰিরে চেইবুয়া, দুপ্পুয়া, বুজ্জিবুয়া পাদা বাজেই
দিল। কবি সমারে ধবিরেয়্য পাদেই দিল। দুপ, বুজ্জি, চেই পাদের ন পাদের

৩৪

চেই থেবাত্তাই। বুড়ির উগুমে তে তারা কবিলোই ধবি সমারে চেই, দুপ,
বুজ্জি পাদা গেলাক। ধবি চুবি আঘে । কবি ছড়া আগারেন্দি পয়লা চেইবুয়া
পাদি-ল। কবি আগারেন্দি চেইবুয়া পান্তে উচ দিন্যাই কত্তে , ”ওমা!
আগারেন্দি ন-অ যেচ চেইবুয়াত বাজিবে ।” কবি আ-র ছড়ার হেদেন্দি দুপ্পুয়া
পাদি-ল। কবি হেদেন্দি যেক্কে পাদের, আ-র তাম্মারে উদিচ গোরি কানি
কানি উচ দেত্তে, ”ওমা! হেদেন্দি ন-অ যেচ দুপ্প্যত বাজিবে।” বুজ্জিবুয়া
ছড়ার সংমধ্যে কবি পাদেল্লোই। পান্তে ছলাৎ কবি কানি কানি তাম্মারে উদিচ
গোরি কত্তে, ”ওমা! মধ্যে থেলে বুজ্জিত্‌ বাজিবে।” দুপ, চেই, বুজ্জি
পাদিন্যাই কবিলোই ধবি সাঝন্যা ঘরত ফিরিলাক।

ভাত খেইখাই রেত্তুয়া ঘুম গেলাক। রেত্তুয়া পহর অইন্যাই 
'বেন্ন্যামাদান বুড়ি কবিরে কত্তে, ”কবি! চেইবুয়া, দুপ্পুয়া, বুজ্জিবুয়া ছড়াত্তুন
তুলগোই । কবি সমারে ধবিয়্য যা।” তে কবিলোই ধবি সমারে চেই, দুপ,
বুজ্জি তুলা গেলাক। কবি চেইবুয়া, দুপ্পুয়া চেইন্যাই দেগি-ল দুরবুয়া ন-অ
বাজে। বেগশেজে বুজ্জিবুয়া চেলগোই, দেগিলদে ঠিক ঠিক বুজ্জিবুয়াত্‌
দুরবুয়া বাজ্জ্যে। তে কবি বুজ্জিবুয়াতুন দুরবুয়ারে ইরি দিল। কবি দুরবুয়ারে
বুজ্জিতুন খুয়েন্যাই ইরি দেত্তে ধবি থারেইয়্যে। ধবি তাম্মারে সে কধাগান
কোই দিয়্যেগি।

বুড়ি দুরবুয়া ইড়ি দিয়া কধাগান শুনিন্যাই কবিরে গেইল দের।
”মগদামুই, এচ্চ্যা আ-র কেক্ল্যা ধোক্কা গোরি দুপ, চেই, বুজ্জিগুন
পাদিবেগোই । দুরবুয়া বাজিলে কেল্ল্যা ইড়ি দিলে তরে মারেই ফেলেম।”
দিনুয়া শেজে বিল্যা তে আ-র কেল্ল্যাধোক্কা গোরি দুপ, বুজ্জি, চেই পাদা
যেইয়্যন্। পাদদে আ-র কেল্ল্যাধোক্ক্যা গোরি কবি কানি কানি তাম্মারে
(দুরবুয়ারে) কত্তে, ”আগারেন্দি গেলে চেইয়্যত বাজিবে, হেদেন্দি গেলে
দুপ্প্যুত বাজিবে।” আ-র কত্তে , ”ওমা! ছড়ার কাজাকুরে থেচ, মধ্যে ন-অ
এচ্‌ বুজ্জিত বাজিবে ।” দুপ, চেই, বুজ্জি পাদিন্যাই সাঝন্যা কবিলোই ধবি
দ্বিজনে ঘরত ফিরি এলাক।

খেইদেই ঘুমত পল্লাক। রেতুয়া পহর অ-ল। বেন্ন্যা বুড়ি কবিরে
আ-র কত্তে, ”কবি! ধবিলোই আ-র চেই, দুপ, বুজ্জি তুলগোই । এচ্চা যদি
দুরবুয়া ইড়ি দুয়্যচ্‌, সালে তরে মুই হুলত মুগুরেন্যাই গুত্ত্যা নিগিলেই দিম”
কবি ধবিরে লোইন্যাই বেন্ন্যা চেই, দুপ, বজ্জি তুলা গেল। কবি ন-অ দেগে

৩৫

পারা গোরি বুডিয়্য কবিদাগিলগে গেল । কবিলোই ধবি ছড়াত্‌ লুঙদন্দই।
ধবি কবিরে চুবি রইয়্যে। কৰি চেই, দুগ্ুয়া তুলি-ল। চাইদে ন-বাজে। তে
বুজ্জিবুয়া তুলিল। দেগেদে বুজ্জিবুয়াত দুরবুয়া বাচ্চ্যে । তে কবি দূরবুয়ারে
ইড়ি দিদ চার। সিয়ান বুড়ি দেগিন্যাই কবিরে ভুদে ধচ্চে পারা দামি-ল। 
বুড়ি মানা গোরিন্যাই কবি দুরবুয়ারে ইড়ি দি ন-অ পেল। কবিদাগি
দুরবুয়ারে ঘরত আনিলাক। বুড়ি কিরে কল, "দুরবুয়া আগুনত পুড়লোই।”

কবিরে আগুন জ্বালা বাজেই দিয়্যে। কবি আগুন জ্বালি-ল। আগুন
জ্বালিন্যাই কবি চোগপানি ফেলে ফেলে দুরবুয়ারে পিখানন্দি আগুনত দিল।
কবিরে দুরবুয়া কত্তে, ”ও ঝি! তরে কদক চিগো-ন লক্কে এ পুড়ি দুয়্যত্তে
পিখান্দোই বুগি বুগি লোই বেড়েয়ং। ইক্কে তুই ম পিথান আগুন দিন্যাই
পড়ার, পুড়ি যার।” তে কবি বুক ইন্দি আগুনত দিল। বুক্কুয়া পুড়ি দেদে
কবি গুজি গুজি কানি কানি চোগ পানি ফেলার। তে দুরবুয়া কত্তে, ”ও ঝি!
তরে চিগোনত্তুন ধোরিন্যাই ভাত ধরচ সং ম-অ বুগ দুধ খাবেন্যাই পরান
বাজেই দুয়্যং। ডাঙর গোচ্চ্যং।” তে কবি আ-র দুরবুয়া ধাক্কানন্দি কানি
কানি আগুন দিল সেক্কে কবি চোগ পানিয়ে দুরবুয়ারে ন-অ দেগের। গুজুরি
গুজুরি কানি কানি দুরবুয়ারে ধাক্কান পুড়ের। সেলক্কে দুরবুয়া কবিরে কত,
”ও ম-অ ইক্ক গোরি কান চোগ পানি তুই । তরে পরানত্তুন বেশ কোচ পাং।
কিত্ত্যাই তুই আগুনত ম-অ ধাক্কান পুড়ি দিয়্যর । এ ধাক্কানন্দি কদক তরে
করত গোরি লোই বেড়েয়্যং। ধাগত্‌ গোরি রাগেয়্যং। তে কিত্ত্যায় তুই মরে
ধাক্কান আগুনত পুড়ি দিয়্যর । ধাক্কান দ পোড়াল্লোই ।”

কবি দুরবুয়ারে পুড়ি ফুরেন্যাই তে গম গোরি-ল। কুদিকাদাই
বুড়িরে তোনান রানিবাত্ত্যাই দিলগোই। দুরবুয়া তোনান বুড়ি যেক্কে রানের,
সেকে তোন পিলাবুয়া উদুরার। তোনান উদুরাদে দুরবুয়া তোনানে বুড়িরে
কত্তে, ”"ববরগ, ববরগ ভুদনী শিরা খাং। ববরগ, ববরগ ভুদনী শিরা খাং।
যেকেনে তোনপিলাবুয়া সিদ্যাগোরি ক-অর, তে বুড়ির রাগ উদিন্যাই তোন
পিলাবুয়ারে গেইল দের। কত্তে , "ও মগদা তোন পিলাবযা, সিদুক্ক্যা গোরি
কিত্ত্যাই উদুরাচ, মরে গেইল দিয়র। তরে ইকুনু ফেলে দিম্বোই। তে বুড়ি
রাগেতাগে তোন পিলাবুয়া তোনান ঢেডঙিশালন্দি ভেক গোরি ফেলে
দিলগোই ।

৩৬

দুর এরাগান যে জাগানত ফেলে দিয়েগোই ঠিক সে জাগানত
এক্কান বুলিগোরি কুদুশাক উদি-ল। সে কুদু শাক্কান ঢেঙিশাল চালত বেক্কান
বেইয়্যে। ঢেঙিশালত সমাদে-নিগিলদে ইন্দি ইক্কুয়া বুলি গোরি কুদু আগা
লজা গোরি সাঝিন্দি পোজ্জ্যেগি। সে আগাবুয়াত্‌ ইক্কুয়া দোল কুদুগুল ধয্যে।
ডাঙর অ-ল, আ লাম্বা অ-ল সে কুদুগুলাবুয়া। কবি নিগিলদে-সমাদে সে
কুদুগুলাবুয়া অজলত্‌ উদি থাইগোই কবি ধুচ ন-অ খেবাত্ত্যাই।

বুড়ি ঢেঙি শালৎ নিগিলদে সমাদে কুধুগুলাবুয়া সাঝিত তলে নি-জো
গোরি তলে পড়েগি। কুধুগুলাবুয়া বুড়িরে ঢেঙি শালত সমাদে নিগিলদে
শিরাবুয়াত লাধি মারে। তে বুড়ি কয়দে, ”ও মরার কুধুগুলাবুয়া মুই
নিগিলদে সমাদে শিরা চেই লাধি মারচ ৷ ত-অ ঝিবুয়া কবি এলে অজলত্‌
উদি পথ দুয়্যচ। নানুমরা কুধুগুলাবুয়া তরে মুই এচ্চ্যা কাবি নিম । রানি
খেমবোই।” তে বুড়ি কুধুগুলাবুয়া কাবি নিন্যাই রানেল্লোই। কুধুগুলাবুয়া
রানদে রানদে কত্তে-

ববরগ বরগ ভুদুনী মাধাবুয়া খাং
ববরগ বরগ ভুদুনী মাধাবুয়া খাং
আ-র কুধুগুলা তোন-পিলাবুয়া বুড়িরে কত্ত,
ববরগ ববরগ ভুদুনী শিরাবুয়া খাং
ববরগ ববরগ ভুদুনী মাধাবুয়া খাং।

বুড়ি গেইল খার কুধুগুলাবুয়া তোনানত্তুন। তে বুড়ি রাগ উদিন্যাই তোন
পিলাবুয়া চুলা উগুরেত্তুন তুলি লোইন্যাই শস্য ভুইয়্য সংমধ্যে কুধুগুলাবুয়া
তোনান বেগ গোরি ফেলেই দিগ্যোই। তে সে তোন জাগানত ইক্ক্য ডাঙর
অজল বিরিশ গাছ উদি-ল।

ইন্দি বুড়ির পিড়াগান আর উজল অইয়্যে। বুড়ি আর কুজুর বুদ্ধি
নিগিলে-ল। সিয়্যান অ-লদে কবিরে কেরি মারেই ফেলা যায়। তে আর
আগেন্দি ধোক্ক্যাগোরি চারা ভাঙা, কুমভাঙা তলে দিনেই ঘুমত তোলোই
বিজে-ল। সিংঘবা দুয়ারত বিচ্চ্যোন বিজেই-ল। বুজ্জ্যা কামত্তুন এত্তে
দেগিন্যাই বুড়ি আর ওমা-হধা গরা ধয্যে। আ কোঙার। চারভাঙা বিজেইয়্যা
বিচ্চ্যোনানত সরল গোরি পড়ি-ল। বুজ্জ্যা কায় লুঙিন্যাই এক চাত্তান দিনেই
করত কারাত গরের।

৩৭

তে কত্তে বুজ্জ্যারে, ”বুজ্জা ম-র পিড়াগান আর উত্তেদে। মরে ইক্ক্য
চোল মজা চেই দেগোই।” বুজ্জ্যা চোল মজা চেই দিয়্যা যেবার আগেন্দি
বোদ্দেইয়্যারে বুড়ি সিগেই দিগোইদ্যে তার পিড়াগান গম গোরেই দিবাত্ত্যাই
অলে বাঘ দুধ লাগিব কোই দিবাত্ত্যাই । তে বুজ্জ্যা যেক্ষে আর চোল মজা
চেই দেল্লোই, সেক্কে বুড়ি আর ছাড়া ঘরানত যেইন্যাই তুলা ধুনেল্লোই, তুচ-
তুচ্‌- তুচ্‌ গোরি। বুজ্জ্যা বোদ্দেইয়া ইধু যেইন্যাই কত্তে, ”উয়া কজা, ইয়া
কজা, ইয়ত্‌ চোল মজা চেলে কি অয়দ্যে? ম-অ মোক্কুয়া পীড়াত পোজ্জ্যে কি
দারু খেলে গম অ-ব?” তে বোদ্দেইয়্যা সিগেইদিয়্যা কধাগান কোই দিলদে
বাঘ দুধ খেলে ত-অ মোক্কুয়া গম অ-ব।

তে বুজ্জ্যা চোল মজা চেইচাই ঘরত এযের। বুড়ি বুজ্জারে ঘরত
ফিরদে দেক্ষ্যে। ছাড়া ঘরাত্তুন ঘরত পার অ-ল বুড়ি। ঘরত পার অইন্যাই
বুড়ি আর বিচ্চ্যোনানত লাম্বা গোরি পড়ি-ল। বুড়ি বুজ্জারে দেগিন্যাই
চাত্ত্যাদে করত করত গোরি উদের ৷ সেরে বুজ্জ্যারে কত্ত, "বুজ্জ্যা চোল
মজা চেই দ্যোচ্চোই কি ক-ল? হার ভাঙের নে চার ভাঙি-ল।” তে বুজ্জ্যা
কত্তে , "ম-অ ঝিবুয়া খেদে লাক্কোস্যেআই । কোই দ্যেদে, "বাঘ দুধ খেলে
বিলে গম অবে।” তে বুড়ি কত্তে, ”"আ হি ত-অ ঝিরবুয়া খেদুং! আ, ম-অ
ঝিবুয়া কি কবি সমারে ন-অ যে-ব?”

সিয়ান কোইন্যাই বুড়ি তা ঝি ধবিরে শিগে দি-লদে, ”তুইয়্য কবি
সমারে যেচ্‌। তে কুদুর যেইন্যাই আধা পদত্‌ আজার খেচ্চোই। তে কানি
কানি থেচ, আজার খেইয়া জাগাতুন ন-অ উদিচ। তে মুই ত-অ কানানা রঅ
শুনিলে তরে মগদা মুই গোরি গেইল্‌ দিন্যাই ঘরত আয় গোরি ডাগিম । তে
তুই কানি কানি ঘরত ফিরি এচ।” তে কবিলোই ধবি বাঘ দুধ কজা যাদন।
যাদে যাদে ধবি তাম্মা শিগে দিয়্যা ধগে ধগে আজার খে-লগোই। বুড়ি
ধবিরে কত্তে, 'খোদার আগুন লাগনি, ন-অ পারিলে কিত্তাই যর। যেই ন-অ
পারিলে ঘরত আয়। এক্কা তরে মারেই ফেলেদুং মালেন।” তে ধবি কানি
কানি ফিরি-ল। ইন্দি কবি গায় গায় দোরেই দোরেই' কানি কানি বাঘদুধ
কজা গেল।

যাদে যাদে শস্য ভুইয়্যর বিরিশ গাচ্ছুত তলে কবি গেল। বিরিশ
গাচ্ছুয়ারে কবি সালাম গোরি পোরিলগোই। তে কৰি বিরিশ গাচ্ছুয়ারে
কত্তে, ”ও-ও-ও বিরিশগাছ! মুই ম-অ সাদাঙা মাবুত্ত্যায় বাঘ দুধ কজা যেই

৩৮

পাঙর ।” বিরিশ গাচ্ছুয়া কবির বিপত্তা-ন কথা শুনিন্যাই তারে বুদ্ধি-পরামর্শ
দিল। কত্তে, "বাঘনীরে পিজেন্দী গোরি সালাম গোরি পোরিচ্চ্যোই ৷ তারে
জেদেই ডাগিচ্ছোই।”

কবি যাদে যাদে বাঘকুয়া ইধু লুংঙেগোই | কবি চাইদে বাঘকুয়া
রোদ ফুয়ার বেলান পিঠ দিন্যাই। তে কবি পিজেন্দী গোরি সালাম গোরি
পোরি-ল। কবি বাঘনীরে ঝু-উ গোরি সালাম গোরিন্যাই কলদে, "জেদেই
মরে খেলে খা, দেলে দা, তর ভুগ জুরে-ব, মর দুগ এরেম্বোই।” তে বাঘনী
কত্তে, ”ভালাক্কায়-দ পিজেন্দী সালাম গোরি পোজ্জ্যচছি। ইক্কুনু তরে
মুজুঙেন্দি অধ খেই তাউরিলিঙুন। গম অইয়্যে ইচ্ছছে। এচ্চ্যা থাক। কেল্ল্যা 
তে ভাত খেইদেই লারেই গোরি যেচ্‌।” তে কবি বাঘনী ইধু র-ল। বাঘনী
কবিরে অরিঙ এরা আ সাগোচ্চা তোন-পাত রানি দিন্যাই ভাত খাবেইয়্যে৷
বাঘনী কবিরে গয়না জাগায় জাগায় দিল। নুয়া নুয়া পিনোন-খাদি, কবং
দিল। আ দুধ দিল একচু-ম।

বাঘনী কবিরে যাদে যাদে আক বিরিশ গাঙ্গুয়াত এগত্তর য়োচ
কোইয়ে। সে গাচ্ছুয়া তম্মা। তে নুয়া গয়নায়ানি, নুয়া পিনোনান খাদিয়ানী
বিরিশ গাচ্ছুয়াত জমা দিই যেচ। গাচ্ছুয়ারেয়্য মা, আ-অ, আ-অ' কলে আ
অব। তে আ অলে নূয়া গয়নায়ানি, নূয়া কাপড়ানি বিরিশ গাচ্ছুয়াত ফেলে
থোই যেচ। ন-অলে সিয়্যা ত-অ সাদাঙা মাবুয়া কারি লব। তে কবি বিরিশ
গাচ্ছুয়ারে আ অবার কল। সেবেদে গাচ্ছুয়া আ অইয়্যে! তে কবি নূয়া
কাপড় আ গয়নায়ানি বিরিশ গাচ্ছুয়ারে জমা দিল। ভোরেই থ-ল কবি। তে
আ-র বিরিশ গাচ্ছুয়ারে চিবা চিবা কল। তে বিরিশ গাচ্ছুয়া চিবে-ল।

কবি ইক্কিনে বাঘ দুধ চুমবুয়ালোই ঘরত গেল। লুডি-লগোই।
বুড়িরে বাঘনী দুধচুমবুয়া গোজেই দিল। বুড়ি দুথান ন-অ খেইন্যাই কানা
চিড়ি ফেলেই দিল। বুড়ি কবিরে একরেত পরে দেগিন্যাই আমক অ-ল।
ভাবেত্তে কবিরে বাঘনী ন-অ খে-ল। উগুধগোরি বাঘনী দুত্তান্দোই ঘরত
লুংঙেগি। তে কবিরে কত্তে, "তুই মচ্চ্যুস পারা পিয়ং। আ-দ জেদা আঘচ।
মুই-দ কঙত্তে বাঘনী খেইয়্যেদে। আ-দ ইচ্চ্যস।”

তে বেক্কুনে রেদত ঘরত ঘুম গেলাক। পত্তা আমল্ল্যা রাদা কু়ড়বুয়া
ডাক কারেত্তে, ”কক্করে কক। বুজ্জ্যা ঝিবুয়া কবিরে বুড়ি বাঘনী আদত্

৩৯

খাবেবার চেইয়্যেদে জক্করে জক। খাবেই ন-অ পারেদে জক। কক্কুরে কক,
বুড়ি বাঘনী দুত্থান কানা ছেরেন্দি ফেলেই দিদে জক্করে জক।” বুড়ির গুমরানি
রাদা কুরাবুয়া ফগদাং গোরি দেত্তে খবর পেইন্যাই, বুড়ি রাদা 
কুরাবুয়ারে কত্তে, "পহর অলে তরে কাবি খেম।”

তে পহর অ-ল। বুড়ি লুরত্তুন রাদা কুরাবুয়ারে ধরি আনিন্যাই কাবিল। 
তে কুরাবুয়ারে কাবি খেলাক। বুড়ি এই পর্ববুয়া ফুরেইন্যাই কয়েকদিন
গম র-ল। ইদিক্কা গোরি তে বহুত দিন গম্‌ র-ল। গম আঘেদে লক্কে আর
কুজুর বুদ্ধি নিগিলে-ল। তে আর সিংঘবা দুয়ারত চারভাঙা উগ্তরে তলোই
বিজেইন্যাই পড়ি-ল। আর পিরোল্ল্যা সাজি-ল। চাত্ত্যেদে করত কারাত
গরের। কত্তে, "মুই কাক্কে মরিম্বে।” বুজ্জ্যারে কত্তে, ”বুজ্জ্যা ম-অ পিড়াগান
আ-র উত্তে। তুই মরে আর চোল মজা চেই দেগোই ।” তে বুজ্জ্যা চোল মজা
চেই দেল্লোই। সেক্কে বুড়ি আর ছাড়া ঘরানত্‌ যেইন্যাই তুচ তুচ্‌ গোরি তুলা
ধুনেল্লোই।

বুজ্যা চোল মজা চেইদ্যা যেইন্যায় কল্লোইদে, উয়্য কজা- ইয়্য
কজা, ইয়্যত্‌ চোল মজা চেলে কি অয়। মরে ইক্কুয়া চোল মজা চেই দিয়্যনা।
ম মোক্কুয়া পীড়া পজ্জ্যেদে, কি দারু খেলে গম্‌ অব।” তে চোল মজা চেই
দিলাক। কোই দিলাক্কে ভালুক দুধ খেলে গম অব। তে বুজ্জ্যা ঘরত ফিরেত্তে 
দেগিন্যাই আর তা বিচ্চ্যোনত এল। পিরুল্ল্যা সাজিন্যাই আর বিচ্চ্যোনত
পড়ি-ল। তে কঁঙার আ-উ গোরি এগোর-উগোর খার। চাত্ত্যার এবং করত
করত গরের।

বুড়ি কত্তে, "বুজ্জ্যা, কাক্কে মুই মরিম। চোল মজা চেই দিলাক, কি
অ-ল?” পুজোর গরের। তে বুজ্জ্যা কত্তে, "ভালুক দুধ লাগিব ভেলে, তে গম্‌
অবেদে।” বুজ্জা আর কল, "ম-অ ঝিবুয়ারে খেদে লাক্কুচ।” তে বুড়ি
কত্তে, আ ম-অ ঝিবুয়া ন-অ যায়? বানা হি, ত-অ ঝিবুয়া যায় দিয়্যে? বুড়ি
সেবেদে কবি আ ধবিরে ডাগিল। কলদে, "কবি যা ভালু-গ দুধ কজা যা।
ধবিয়্য কবি সমারে যা, দ্বিভোনে য। ভালু-গ দুধ আনগোই।”

তে কবিলোই ধবি গেলাক ভালুগ দুধ কজা । যাদে যাদে ধবি আ-র
আঘ জাগানত আঝার খেলগোই। সে জাগানত আর ছল্‌ ধয্যেগোই।
আঝারবুয়া খেইন্যাই আর কানের। বুড়ি ধবি কানানা র-বুয়া শুনিন্যাই,

৪০

কবাল পুরনি তর আর কি অইয়্যে কানত্তে? লুগনি সেধাম ন-অ থেলে
কিত্ত্যায় যাচ? ইক্কুনু ঘরত আই, তরে নিয়ুচ্‌ গড়াং। সেদুক্ক্যা গোরি গোবি-
ল। তে ধবি কানি কানি ঘরত্‌ এ-ল।

কবি গায় গায় গেলগোই । বিরিশ গাচ্ছুয়া ইধু লুডি-লগোই। কবি
বিরিশ গাচ্ছুয়ারে আধুকুবি সালাম গোরি-ল। আত্‌ জুর গোরি কল,
”ও..ও..ও মা বিরিশ গাছ, মরে ম-অ সাদাঙা মাবুয়া ভালু-গ দুধ কজা
দিপাদেইয়্যে, মুই কি গোরিম?” তাম্মা বিরিশ গাচ্ছুয়া কবিরে কত্তে, যা
ভালুগীরে পিজেই ডাগিচ্চ্যোই, ভালুগির পিযেন্দি যেচ্‌। মুজুঙেন্দি ন-অ যেচ
তরে ভালুগি খেব।”

কবি সিয়ত্তুন ভালুগি ইধু যিয়্যেগোই। ভালুগি ইধু লুঙিন্যায় 
ভালুগিরে পিজেন্দিগোরি আধুপাড়ি সালাম গোরি পোরি-লগোই । কলদে,
"ঝু পিজেই, তুই খেলে খা, দেলে দা, তর ভুগ জুরেব, মুই দুর্গ এড়েম্বই।
ম-অ সাদা মাবুয়া পীড়া পোজ্জ্যদে, ত-অ দুধ খেলেবিলে গম অব । তে
কজা এইদি পিয়ঙ্গে।” তে ভালুগি কলদে, "ভালাই-দ পিজেন্দি এই
তাঙচ্চ্যুস। ইক্কে-দ তরে খেই তাউরিলুঙুন। তে গম অইয়্যে, ইন্দি আয়, এচ্চ্যা রেত্তুয়া
থাক, কেল্লা তে যেচ।

ভালুগি কবিরে রেদত্‌ কলাত্তুর আ কুরহেরালোই ভাত খাবে-ল।
রেত্তুয়া কবি ভালুগি সমারে থে-ল। রেত্তুয়া পহর অইন্যাই ভালুগি কবিরে
আ-র দৌলেদালেই ভাত খাবে-ল। ভাত খাবেখুবাই ভালুগি কবিরে দোল
দোল পিনোন-খাদি, সিলুম, অষ্ট-অলংকার যুগলেই দিল। সমারে ভালুগি
কবৰিরে দুধ একচুম দিল তা সাদাঙা মাবুয়াত্ত্যাই । ভালুগি কবিরে পজাবিরা
গোজেদিন্যাই কলদে, "ইয়ানি এক্কেবারে ঘরত-অ নেযেচ। ত-অ সাদাঙা
মাবুয়া কাড়ি ল-ব। যাদে বিরিশ গাচ্ছুয়া ইধু যেচ। সিবা তম্মা। কাপড়-
চোপড়, অষ্ট-অলংকারানি তম্মাইধু থোই যেচ। কবেদে- ও..ও..ও মা
আগালাক অ, আগালাক-অ, তে গাচ্ছুয়া আগালাক অব। তে কাপড়-চোপড়,
অষ্টঅলংকারানি সিয়ত্‌ থোচ্‌। মা চিবা চিবা কলে তে চিবেই-ব।”

কবি ভালুগিতুন ঘরমুক্ক্যা লত্‌ দিল। তে ভালুগি শিগেই দিয়্যা ধগে
ধগে তার কাপড়-চোপড়, অষ্ট-অলংকারানি সিদুক্যাগোরি ফেলেই গে-
লগোই। তে ঘর মুক্ক্যা রওনা দিল। ঘরত লুঙিন্যাই ভালু-গ দুত্তান তা

৪১

সাদাঙা মাবুয়ারে দিলগোই । তে তার সাদাঙা মাবুয়া কত্তে, তরে-দ ভালুগি
খেইয়্যে ভিলি মনে গোচ্চ্যং। আ-দ বাজি থেইন্যাই লুংগচ্চি।

বেলা রেত অইন্যাই ভাত্থাত খেইন্যাই ঘুমত পলাক। বুড়ি ভালু-গ
দুত্তান আ-র কানা ছেড়েন্দি ফেলেই দিয়ে । রেত্তুয়া পহর অইন্যাই রাদা
কুরবুয়া ডাক কারেত্তে, “কক্করে কক, বুজ্জ্যা ঝিবুয়া কবিরে, বুড়ি বাঘ আদে,
ভালু-গ আদে খাবেবাত্ত্যাই চেইয়্যেদে জক্করে জক। তে খাবেই ন-অ
পারেদে জক্করে জক।” তে বুড়ি কত্তে, "মুই পীড়া জ্বালাই মরঙর, রাদা
কুরবুয়া, তুই মরে সিঙিরি কত্তে। তরে পহর অলে কাবি খেইম।” তে পহর
অ-ল। তে বুড়ি কুরবুয়ারে লুরত্তুন ধরি আনিন্যাই কাবি-লগি ৷ কুরা এরালোই
খেলাক।

বুজ্জ্যা বুড়িরে বেগ চিগিচ্চা শেজ গোরি-ল। তে বুড়ি গম অ-ল।
এক রাজায় বৌ লর। তা রেজ্জ্য ভিদিরে যিদুক্কুন গাবুরমিলা আঘন, সে
মিলাগুন বেন্গুন রাজ দরবারত এগত্তর অবাত্ত্যাই ঢুল দিল । তে বৌ চে-ব।
তে কবি ধবিয়্য সিধু যেবাক। ধবিরে তাম্মা যা পিনোন-খাদি আ অষ্ট
অলংকার আঘে সিয়ানী পিনেই দিয়ে । কিন্তু বেচারী বান্দই কবিরে কিচ্ছু ন-
অদে। ধবি গেলগোই।

কবি বাঘনী আ ভালুগিত্তুন যে পিনোন খাদি, অষ্ট-অলংকার
পিয়্যেগোই সিয়ানী বিরিশ গাচ্ছুয়া ইধু যেইন্যাই মাগিন্যাইমাগি তেয়্য
পিনিন্যাই গেলগোই। তে তারায়্য রাজ সভাত বলাক্কোই । তে রেজ্জ্য বেগ
গাবুর মিলাগুন এগত্তর অলাক। বেক্কুনে দোল দোল কাপড়-চোপড় অষ্ট-
অলংকার পিনিন্যাই গেলাক। সভা আরম্ভ অ-ল।

রাজপুত্র ফুল মালা আদত্‌ গোরি গাবুর মিলাগুনরে এক এক গোরী
চেই চেই যার । যেরেন্দি কবি উজু লুঙিন্যাই তার গদ্দনাত ফুলমালাবুয়া পিনেই
দিল। মানে কবিরে তার মোক হিসেবে বাজিই নি-ল। তে পরে
রাজঘরত ধুম-ধাম গোরি মেলা গোরি-ল। বেগ মিলাগুন ফেরত গেলাক্কোই।
ধবিয়্য কানি কানি ফেরত গেলগোই। ধবি তাম্মারে গবেল্লোই। কতে ”কবি
দোল দোল পিনোন-খাদি আ অষ্ট-অলংকার পিনিন্যাই যেইয়ে, মামাহ্‌ মরে
দোল দোল পিনোন-খাদি ও অষ্ট-অলংকার নদে। সিত্ত্যাই রাজপুত্র মরে

৪২

দোল ন-দেগে । কবি দোল দোল কাপড়-চোপড় ও অষ্ট-অলংকার পিনি
যেইয়্যেভিলিন্যাই রাজপুত্র তারে দোল দেক্কিয়্যে।” ধবি কানের ।

তাম্মা কত্তে , “ধবি ন-অ কানিচ্‌। কবিদাগী বেরানাত এবাক।
সেক্ষেনে রাজপুত্র শিকারে যে-ব। রাজপুত্র শিকারে গেলে গরম পানিলোই
কবিরে মারেই ফেলেচ। তে কবি সাজিন্যাই থেচ্‌।” কবিলোই রাজপুত্র
বেড়ানাত এলাক। রাজপুত্র শিকারে গেল। তে ধবি গরম পানি পাত দিল।
ধবি কবিরে কত্তে ,” উগুন চেই দিয়্যাদি গোরি।” তে দ্বিজনে উগুন চা
বলাক। উগুন চে দেদে ধবি কবিরে কত্তে, “বেই বেই ত্‌ আন্দিক্ক্য চাং। দে
বেই আন্দিক্কুয়া দে।” কবি ধবিরে আন্দিক্ক্যুয়্য দিল। ধবই আন্দিক্কুয়া
সুচ্চ্যাগোরি আমত্‌ তলে ফেলেই দিল। ধবি কত্তে, ”আন্দিক্কুয়া আমত্‌ তলে
ফেলেলুংগোই।” কবি ধবিরে কত্তে, স্যাদে যাদে ধনবি, আন্দিক্কুয়া
আন্দোই। ত বনোই এলে কবগি।” ধবি কবিরে কত্তে , "নবারিম্‌, তুই
আন্দোই ।”

ধবি আনি ন-অ দিলগোই কিন্যাই কবি আমত্‌ তলেতুন আন্দিক্কুয়া
আনিবাত্ত্যাই যেইয়্যে। সেই সুযোগত্‌ ধবি পিলাবুয়া গরম পানিয়ান কবিরে
গদা কিয়ানত্‌ ঢালি দিল। কবি মরি গেলগোই ৷ তে তা মরাবুয়া লুগেলাক ।
কবি মরিন্যাই “হুইয়্যা' পেক্কুয়া অইয়্যেগোই। ধবি এভিদিরে কবি কাপড়-
চোপড় অ গয়না-গাতিয়ানি পিনিন্যাই 'কবি' সাজি-ল।

তে রাজপুত্র যেক্কে শিকারত্তুন ফিরি-লগোই। সেক্কে রাজপুত্র ধবিরে
কবি ধুক্ক্যা ন-অ দেগের। রাজপুত্র কত্তে, “কন্যা ত্‌ চোক্কুন কিয়া ফুল্ল্যা?”

ধবি কত্তে- “বাপ মজ্জ্যে চোগ ভোদে ভোদে কানংগে” ।
রাজপুত্র কত্তে, “কন্যা ত্‌ আত্তানি কিয়া ফুল্ল্যা?”
ধবি কত্তে, “আত্তান ভোদে ভোদে কানংগে”।
রাজপুত্র কত্তে, “কন্যা ত ঠেঙানি কিয়া ফুল্ল্যা?”
ধবি কত্তে, “বাপ মজ্জ্যেদে ঠেঙানি আযেড়ে আযেড়ে কানংগে”।

রাজপুত্র ধবি চেয়ারাগান খুব সন্দেহ লাগের। ধবিলোই রাজপুত্র
সমারে গেলাক্কোই । ঘরত যেইন্যাই ধৰি একান বেন্‌ বাজেয়্যেগোই। বেনান
বাজেন্যাই ধবি বুনিয়্য ন:অ জানের আ ফুল তুলিয়্য ন-অ জানের । হুইয়্যা
পেক্কুয়া শিগেই দেল্লিদে, “চোগ ভুদনী ঝিরে বি- এজুর মারি উজুর তুল।

৪৩

মাম্মারাবিজি ফুল্ল তুল না।” হুইয়্যা পেক্কুয়া শিগেই দেত্তে কধানি ধবি সহ্য
গরি ন-অ পারিন্যাই হুইয়া পেক্কুয়ারে এক্কুয়া বাড়িত্‌ ইক্কুয়া কুয়াত লো উড়ি
পোজ্জ্যেগোই ৷ তে হুইয়্যা পেক্কুয়া মরি গেল । কুয়াবুয়াত্‌ পয্যা লো ফু-দবুয়া
উগলমাছ অলগোই।

তে কুয়াবুয়াত অন্য মিলা পানি কজা গেলে পানিয়ান পনগোরি দে।
মাত্তর ধবি গেলে পানিয়ান কুলুগ গোরি দে। তে ধবি পানি কজা যেইন্যাই
উগলমাচ্ছুয়া আ-র পানিয়ান কুলুগ গোরি দিয়ে। তে ধবি উগল মাচ্ছুয়ারে
কত্তে, "মরন উগল মাচ্ছুয়া। মুই এলে পানিয়ান কুলুগগোরি দোচ্চ্যে। তরে
এচ্চ্যা খেম্বই।” মাচ্ছুয়ারে ধৰি ধজ্জ্যে। গম গোরিগোরাই আন্নে । আনিন্যাই
ধবি চানা চাল কবগদ গুজে থোইয়্যেগি। সিগি খেবার ধবির মন নেই। তে
বেল্ল্যা রেত অইন্যাই ঘ্বুমত পল্লাক।

কবি (মাচ্ছুয়া) কবগত্তুন রেত্‌ উদে। দোল ঝকঝক্কা পহর অয়।
তে উদিন্যাই উদি আগুন জ্বালি-ব, আগে চুল' ছেইয়ানি ফেলে দিবগোই।
ঘর দুয়ার কাজেব। কপিলা ভাত, একপিলা তোন রানি-ব। রাজপুত্ররে
এককাদি ভাত এককাদি তোন থোই দিব। তে কবি খেল। ভাত খেইদেই
দাবা-ধুন্দা, পান-সুপারি খেব। রাজপুত্ররে পান খেই ফুরেন্যাই তা ধুদি
পেজত্‌ রাডাগোরি পানপিত্তি বাজেই দেগোই। তে তাজাগাত কবগত্‌
উদেগোই।

বেন্যা পহর অ-ল। রাজপুত্র চাইদে তা ধুদি পেচ্চুয়াত্‌ রাঙাগোরি
পানপিত্তি। সেই দিনুয়া গেল। রেদ অ-ল ভাত খেইদেই রাজপুত্রদাগি ঘুমত
পলাক। রাজপুত্র মান্তর ঘুম ন-অ যায়। এক্কান পাদল কাপড় মুয়ান
নাদিন্যাই ঘুমবাত্ত্যান ধরি রইয়্যে। রাজপুত্র পাহাড়া দেত্তে, কন্না তারে রেদত্‌
ধুদি পেচ্চ্যুত রাঙাগোরি পানপিত্তি বাজেই দি যায়।

রাজপুত্র পাহাড়া দেদে দেদে দেগেত্তে কবগন্তুন ঝকঝক্যা পহর
গোরি ইক্কুয়া কন্যা নিগিল্লে। সিবা চুলাত্তুন ছেই ফেলে দের, আগুন জালের,
ঘর চুরের, ভাততোন রানের । রাজপুত্ররে এককাদি ভাত্‌, এককাদি তোন
থোই দিল। তে তেখে-ল। আ-গ ধুক্যাগোরি দাবা-খুন্দা, পান-সুপারি খে-
ল। সুপারি খাদে খাদে রাজাবুয়া গুদিত কবি গেল। পানপিত্তি রাজা
ধুদিয়ানত বাজেই দেদে রাজা লেজত্‌ ধোজ্জ্যে। তে কবি কত্তে , "কুমারলে

৪৪

কুমার, লেজত্‌ ন-অ ধরি পেজত্‌ ধর।” রাজপুত্র লেচ্চান ইড়ি দিন্যাই
খাদিয়ানত্‌ ধজ্জ্যে। তে কবি খাদিয়ান খুগে যেইন্যাই ধেই যেইয়ে।

বেন্যা পহর অ-ল। দিন্নুয়া গত অ-ল। রেত্‌ অ-ল। খেইদেই আর
ঘুমত পল্লাক। রাজপুত্র ঘুমত পড়িন্যাই আর ঘুম ন-অ গেল রাজপুত্র আর
রেত্তুয়া ঘুমবান ধরি চুবি র-ল। রাজপুত্রদাগি থেকে ঘুম গেলাক কবি আর
কবগত্তুন সিদুক্ক্যাগোরি উদিন্যাই রানিবারি খেইখাই পান-সুপারি খাদে খাদে
রাজপুত্র গুদিত সোমে-লগোই। তে রাজপুত্র থুতি পেচ্চ্যোত পানপিত্তি দেদে
দেদে রাজাপুত্র চরোতগোরি কবি লেচ্চান ধজ্জ্যে। কবি আ-র কত্তে,
 কুমারলে কুমার লেজত্‌ ন-অ ধরি পেজত্‌ ধর ।” রাজা কত্তে, "পেজত্‌ ন-অ
ধরিম, তুই মরে পড়া দুয়্যচ। এচ্চ্যা মুই তরে লেজত ধরিম ।”

রাজপুত্র কত্তে, তুই কন্না, তুই মরে কোই পেবে।” রাজকন্যা
কত্তে , ”মুই ত-অ মোক্কুয়া কবি। কবি রাজপুত্ররে কি অইয়্যে সে কাহিনীয়ানি
শুনার। কত্তে, "তুইযুই বেড়ানত যেয়েই। সিদু তুই শিকারত্‌ যেইয়্যছ।
সেপিজে ধবিলোই উগুন চেই দিয়্যাদি গোচ্চেই। উপ্তন চা-চি গত্তে গত্তে ধবি
ম-অ আন্দিক্কুয়া মাগিন্যাই চাদে আমত্‌ তলে ফেলে দ্যেগোই। সে আগেন্দি
একপিলা পানি চুলত দি থোইয়্যে। আন্দিক্কুয়া তে ন-অ আনেগোই।
আন্দিক্কুয়া মরে আনিবাত্ত্যাই কোইয়্যে। আনিবাত্ত্যাই যেইন্যাই তে মরে গরম
পানি পিলাবুয়া পানিয়ান ঢালি দিন্যাই মুই মরি যেইয়্যংগোই।

মরিন্যাই "হুইয়্যা পেক্কুয়া" অয়্যংগোই। তে তুমি বেড়ানত্তুন 
ফিরিল্যা ধবিলোই। তে ধবি এক্কান বেইন বাজেইয়্যে। বেনানত্‌ ফুল তুলি 
ন-অ জানের কেনত্ত্যাই মুই শিগেই দ্যুঙর । মুই কোইয়্যংগে, চোখ ভুদিনি ঝি,
এজু মারি উজু তুল না। মাম্বারাবিজি ফুল্লয়া তুলিবাত্তেই কোইয়্যং। ধবি রাগ
উদিন্যাই মরে একবাড়িত মারে ফেল্লিয়্যে। লো ফু-দ কুয়াবুয়াত পোড়িন্যাই
মুই উগলমাছ অয়্যংগোই। তে সেক্কে অন্য মিলায় পানি কজা গেলে পন্পানি
দুয়্যং। আ ধবি গেলে কুলুগ পানি দুয়্যং। সেনত্ত্যাই মরে মারেই ফেলে আ
ছিক গোরি খেব কোইয়্যে। তে মরে মারেই ফেলেনিয়্যাই গম্‌ গোরি আনি
ঘর চানা কবগত্‌ থইয়্যেগি। এই সিবা মুই ত মোক্কুয়া কবি।”

সিয়ান বেক্কান খবর পেইন্যাই রাজপুত্র যগন তগন জল্লাত্‌
দাগি-ল। ধবিরে কাবা বাজেই দিল । জল্লাত্তুনে ধবিরে কাবিলাক। ধবি এরাগান

৪৫

একভাগ তুলি থোই দিলাক আ একভাগ চুগেই থোই দিলাক, ধবি মাবুয়া
বুড়ি অজনে। একভাগ গারেলাক্কোই। তে তার কেল্ল্যা রাজা শোওর-শুরি
কজা গেলাক। কবি কয়দিয়্যে বাবারে পালগিত গোরি আন্ন্য আ মামারে
কাদা বনে বনে আন্ন্য । তে কজা যেয়্যন।

কবি কধা ধগে ধগে সিদুক্ক্যা গোরি আনিলাক। তে লুঙিন্যাই ধবি
মাবুয়া কত্তে, ”আ কিত্ত্যাই সিদুক্ক্যা গোরি আন্নুয়্য ।” তে কবিয়্য কত্তে, "মুই
কোহইয়্যংগে মামারে পালগিত গোরি আন্নুয়্য। বাবারে কাদা বনে বনে
সেজেরেই আন্নুয়্য৷” তে ভাত্‌ যুগল গোরি দিলাক। বুজ্জ্যারে আ বুড়িরে যুদ
যুদ গোরি ভাত দিলাক। ভাত্‌ দেদে বুড়িরে বানা এরালোই দ্যন। আ
বুজ্যারে ভাত দিলাক্কে শুগর এরা, কু-র এরা, মাছ, জিলাপী, বাতাসা, বদাভাজা,
 মাছভাজা, দোই-দুধ সাগর তোনদোই।

তে তারা ঘরত পিরি যাদন্দোই। তে ধবি মাবুয়া বুজ্জ্যারে কত্তে,
"বুজ্জ্যা তরে কি কি তোন্দই খাবেয়্যন।” বুজ্জ্যা কত্তে, ”মরে ভাজা, রান্না,
এরা-মাচ্চ্যোই খাবেইয়্যন্।” বুড়ি আর কত্তে, ”আ মরে কিয়া বানা এরালোই
 ভাত খাবেইয়্যন।” বুজ্জ্যা কলদে, ”কিজানি সিয়ান মুই কোই ন-অ পারং।”
বুজ্যালোই-বুড়ি ঘরত লুঙিন্যাই মল্লাক্কোই। তে কবিলোই রাজপুত্র দোলে-
দালে ঘর-গিরিত্তি গোরি খেলাক।

পজ্জনান থুম।

৪৬

বার্গী লং লং

ইক্কুয়া রাণী মিলাত্তুন দ্বিবা ঝি। ডাঙর ঝি-বুয়া নাঙ কুমুড় পুদি।
চিগোন ঝি-বুয়া নাঙ সুমি পুদি। তারা ঘরত্‌ সেদিন্ন্যা কিচ্ছু তোন নেই।
কুমুড় পদি মা-বুয়া ছ্বি-বোনরে কুমুড়, সুমি তোন তগা দি-পাধার। তে দ্বি-
বোনে জুম তোন তগা গেলাক। সুমি পুদি সুমিগুন যিগুন পায় সিগুন
কাজাবাদে বেক্কুন খায়। ইক্কুয়্য কাল্লোঙ্যত্‌ ন-ভরায় । কুমুড় পুদি যিগুন পায়
সিগুন বেক্কুন কাল্লোঙ্যত্‌ ভরায়। কুমুড় পুদি কাল্লাঙুয়া ভরি যেইয়্যে
তোনদোই । তে সুমি পুদি কাল্লোঙুয়া চু-ধ বাদে ঘরত আন্ন্যে।

তে তারা ঘরত লুঙিন্যাই কুমুড় পুদি তাম্মারে কোই দের, "সুমি
পুদি যে সুমিগুন পায় বেক্কুন খায় বিলিন্যাই। ইক্কুয়্য নেই, বানা চু-ধ
কাল্লোঙুয়ালোই এচ্চ্যে।” তাম্মাত্তুন রাগ উত্থ্যে। তরে উবোচ থোম ভাত্‌ ন-
পুদিরে ভাত ন-দিলাক। সুমি পুদি ভাত্‌ মাগের। তে ভাত মাগদে তাম্মা
তারে কত্তে , ঘুয়ান খাগোই।” সুমি পুদি তাম্মাতুন আর পানি মাগের । তাম্মা
কলদে, ”ম-মুত্তান খাগি।”

ভাত খেই ফুরেন্ন্যাই তাম্মাসুদ্ধ সুবরী খাদন। তে সুমি পুদি তাম্মাত্তুন
সুবরী মাগের। কত্তে- মা সুবরী খেম্‌। তাম্মা কলদে মাদিদলাবুয়া খাগোই।
সুমি পুদি তাম্মাত্তুন আর পান মাগে। তাম্মা কত্তে, গাজ পাদা খাগোই। সুমি
পুদি তাম্মাত্তুন আর সিবিদি মাগি-ল। তাম্মা কলদে, পেগ ঘু খাগোই । তার
মানে তাম্মা সিবিদিয়্য ন-দিল। সেদিন্ন্যা বেল্ল্যা ঝাক ঝাক বার্গী ঝুঙত ঝুঙত
গোরি উড়ি এত্তন। সুমি পুদি যগন ঘরত কিচ্ছু খেই ন-পেল, তেয়্য বাগী
ঝাক্কুয়া সমারে উড়ি গে-লগোই।

তারকেল্ল্যা তে আ-র বার্গী ঝাক এত্তন। কুমুড় পুদি মা-বুয়া বার্গী
ঝাক্কুয়াত্তুন পুজর গরেত্তে, ”ও বার্গী লং লং, ম-ঝিবুয়া এযেরনি সাঙু পারি
দ্যং।” বাগীউনে কদন্দে, ”ও ত-বিবুয়া ন-এব, ন-এব। ত-ঝিবুয়া জুম -
কাবের। আ তার কেল্লায়্য বার্গী ঝাক এত্তন। সুমি পুদি মা-বুয়া বাগীউনরে
কত্তে, ”ও বার্গী লং লং, ম-বিরুয়া এযেরনি সাঙু পারি দ্যং।” বার্গীউনে

৪৭

কোই যাদন্দে, "ত-ঝিবুয়া জুম পুড়ের, ত-ঝিবুয়া ন-এব।” তার কেল্ল্যা আ-
র একঝাক বার্গী এত্তন। সুমি পুদি মা-বুয়া পুজর গরেনে, ও বাগী লং লং,
ম-ঝিবুয়া এযেরনি সাঙু পারি দ্যং।” বার্গীউনে আর কলাক, ত-ঝিবুয়া ন-
এব। জুমত ধান কুজের।”

আর তার কেল্ল্যা একঝাক বার্গী এত্তন। তাম্মা বাগ ঝাক্কুয়াতুন আর
পুজর গরের। কত্তে, ”ও বাগী লং লং, ম-ঝিবুয়া এযেরনি সাঙুয়ান পারি
দ্যং।” বাগীউনে কদন, "জুম সুলের। ত-বিবুয়া ন-এব। আর তার কেল্ল্যা
বার্গী ঝাক এত্তন। তাম্মা পুজর গরের, "ও বার্গী লং লং, ম-ঝিবুয়া এযেরনি
সাঙুয়ান পারি দ্যং। বার্গীউনে কোই গেলাক, "ত-ঝিবুয়া ন-এব তার ধান পাগের।
তাদেক রাগা যায়।"

সে পরেন্দি দিনত আ-র বার্গী দে-ল, কত্তে, "ও বার্গী লং লং, ম-ঝিবুয়া এযেরনি
সাঙুয়ান পারি দ্যং।" বার্গীউনে কলাক্কে, "ত-ঝিবুয়া ন-এব ধান পাক্কিয়্যে, ধান 
কাবের। ধান কাবিন্যাই দান চুগর।

আর তার কেল্ল্যা বার্গী এত্তন। দেগিন্যাই আ-র কত্তে, ”ও বার্গী লং
লং, ম-ঝিবুয়া এযেরনি সাঙুয়ান পারি দ্যং।” বার্গীউনে কলাক, "ধান চুগে-
চাগাই বারা বানের।” আর তার কেল্ল্যা ঝু্ুঙত ঝুঙত গোরি একবাক বার্গী
এত্তন। কত্তে, ”ও বার্গী লং লং ম-বিবুয়া এযেরনি সাঙু পারি দ্যুং।”
বার্গীউনে কদন্দে, "ত-ঝিবুয়া পিদা সিজার ।” সেদিন্যা রেত্তুয়া পহর অ-ল।
পহর অইন্যাই আর একঝাক বার্গী এত্তন। তারাত্তুন আর পুজর গল্ল "ও
বার্গী লং লং, ম-ঝিবুয়া এযেরনি সাঙুয়ান পারি দ্যং।” তে বার্গীউনে কোই
গেলাক, "তরে সান্যা পিদা, কলা পিদা, বিনি পিদা বানেই দিয়্যে ।”

তে আর তার কেল্ল্যা এত্তন্দে বার্গী ঝাক্কুয়াত্তুন পুজর গরের, "ও
বার্গী লং লং, ম-ঝিবুয়া এযেরনি সাঙুয়ান পারি দ্যং।” তে বার্গীউনে কলাক,
”ও এস্যে এস্যে।” তে সুমি পুদি তাম্মারে কত্তে, "ওমা তলোই পাত্‌, বাড়েং
থেলে বাড়েং পাত, কাল্লোং থেলে কাল্লোৎ পাত্‌। পিদা পেলেই দ্যং।” তাম্মা
তলোই, বাড়ে, কাল্লোং, মারাল্লিয়্যা পাত্ত্যে। সুমি পুদি পিদা ঝুরুত গোরি
ঢালি দিল। বেগ জাগানি ভরি-ল। তে সুমি পুদি তাম্মারে পিদা ঢালি দিন্যাই
কত্তে, "মা মুই ন-থেম । মুই যাঙর।”

৪৮

তে তাম্মা কলদে, ”ও ঝি! থাক্‌ থাক্‌।” সুমি পুদি কলদে, ”মুই ন-
থেম, ন-থেম। ভাত্‌ মাগিলে ঘু দ্যচ, পানি মাগিলে মুদ দ্যচ, সুবরী মাগিলে
মাদি দলা দ্যচ। পান মাগিলে গাজপাদা দ্যচ, সিবিদি মাগিলে পেগ ঘু খা
কচ্‌। ন-থেম, ন-থেম। যাঙুল্লোই মা।” তে তাম্মা কত্তে, ”ও-ঝি, উত্তে উত্তে
দ্য ছিনি পড়িন্যাই মরিচ।” সুমি পুদিয়্য তাম্মারে কত্তে, "মা তুইয়্য কাদি বাড়ি
খেই মরিচ্‌।” তে সুমি পুদিয়্য উত্তে উত্তে দুয়া ছিনি পড়িন্যাই মরি-ল।
তাম্মায়্য ভাত রান্দে রান্দে মাদাচেই কাদিবারি খেইন্যাই মরি-ল।

পজ্জনান থুম।

৪৯
দ্বি-বুজ্জ্যা-বুড়ি (পত্তাপত্তি চরণে) পজ্জন

এক আদামত এক্কান ঘরত বানা তারা দ্বি-বুজ্জ্যা-বুড়ি। তারা
একজোড়া পত্তাপত্তি পুজদন। তে একদিন্যা বুড়ি বুজ্জ্যারে কয়দে, "মুই
ঝিয়্য ঘরত বেড়াংগোই। এক্কেনা পক্তা অদুংমালে । বুজ্জ্যা তুই দিনবায়ানে
আদার-পানি দিচ।” তে বুড়ি বেড়েবাত্ত্যাই যার ।

যাদে ঘাদে বাক্কুয়ারে বুড়ি লাগত পেলগোই । বুড়িরে বাক্কুয়া কত্তে,
"আয় বুড় তরে খাং।” তে বুড়ি বাক্কুয়ারে ক-লদে, ”ও বাক্কুয়া ইক্কুনু মরে
ন'খেচ্। ম-কিয়ানত তেল-চরব, এ-রা কিচ্ছু নেই । মুই খেঙেদা । মুই ঝি-অ
ঘরত যাঙর। সিদু আক্কে বল ভরাঙ গোই, তেল অংগোই । ঝি-অ ঘরত্তুন
ফিত্তে ছলাৎ মরে খেছ।” বাক্কুয়া ছাড়ি দিল ।

যাদে যাদে আর ভালুক্করে লাগত্‌ পে-ল। ভাল্লুক্কুয়্য বুড়িরে কত্তে,
"তরে ইক্কে খেম।” বুড়ি আর ভালুক্কুরে কলদে, "মরে ইক্কুনু ন-খেচ। ম
কিয়ান ইক্কিনে তেল-চরব কিচ্ছু নেই। আগে ঝিয়্য ঘরত্‌ যাং তেল, এ-রা
বেক ভরেই এযঙ্গোই। মুই ঝিয়্য ঘরত্তুন ফিরদে ছলাৎ তে খেচ।” বুড়ি
ভালুক আদত্তুনয়্য বাজিল ।

আর যাদে যাদে বুড়ি বড় সাপ লাগত পে-ল। সাপ্পুয়্য বুড়িরে কত্তে,
"আয় বুড়ি তরে ইক্কিনে খেম।” তে বুড়ি আর সাপ্পুয়ারেয়্য কত্তে, "তুই মরে
ইক্কিনে ন-খেচ্। মুই ইক্কুনু কাষ্ট, কিয়াত্‌ তেল-চরব কিচ্ছু নেই। ঝিয়্য ঘরত যাঙর। 
কিয়ান ভরণ-বিরোন গরংগোই। সেক্কে ফিত্তে ছলাৎ খেচ।” সাপ্পুয়্য
বুজ পেইন্যাই বুড়িরে ন-খেইন্যাই ছাড়ি দিল।

যাদে যাদে সাপ্পুয়াত্তুন ফারক্‌ অইন্যাই ঝিয়্য ঘরত লুঙিলগোই । তা
নাদিন্ন্যরে পিদা দুবি নেযেই দিয়্যে। বুড়ি ঝিবুয়ালোই তা নাদিন্নুয়া বুড়ি
লুঙিন্যাই কুজি অলাক। দিনপুত্তি বুড়িরে যত্ম নেদন্‌। মাছ, কাঙারা, ইজা,
কুরো এহরালোই ভাত্‌ খাবাদন। বুড়ি ভরণ-বিরণ অ-ল। বুড়ি তা ঝিবুয়ারে
কত্তে - ঘরত যেমবোই। তা ঝিবুয়া ঘরত ফিরিবাত্ত্যাই পিদা ডুবি দিল। তে
বুড়ি তা ঝিবুয়ারে কত্তে, "মুই কিঙরী ঘরত যেম। ঘরত যাদে সাপ্পুয়া,

৫০

বাক্কুয়া আ ভালুক্কুয়া মরে পেলে খেবাক।” এত্তে ছলাৎ লাগত পিয়েদে সিয়ান
বেক্কান শুনে-ল। তা-ঝিবুয়া তাম্মারে ইক্কুয়া লুদুং যুগল গোরি দিল ।

বুড়ি ঘরত্‌ ফিরের। বুজ্জ্যাত্ত্যাই আনি দেত্তে পজাবিরা, পিদা আ
নানায়ান জিনিষপত্রয়ানি লুদুংয়্য ভিদিরে ভোরে-ল। তেয়্য লুদুয় ভিদিরে
সোমে-ল। তে তা-বিবুয়া লুদুংয়্যরে গরত গরত গোচ্ছে দিল ।

তে গরত গরত গোরি সাপ্পুয়া ইধু লুদুংয়্য লুঙ্গেগি। লুদুংয়্যরে
সাপ্পুয়া কত্তে, ”ও লুদুং, বুড়িরে দেক্কোচ নি?” লুদুঙয়্য ভিদিরেত্তুন বুড়ি কত্তে,
"কনে জানে বুড়ি থুড়ি,
বুড়ি যাল্লোই লবাস চোরি।
লবা ভিতর থাক্ক্যা বুড়ি,
তেদয়্য ছড়া কায়,
এ লুদুঙুয়া গড়-গড়িয়া যায় ।”

তে গরত গরত গোরি ভালুক্ক্যা ইধু এ-ল। ভালুক্ক্যা লুদুঙুয়ারে
দেগিন্যাই তেয়্য কত্তে, ”ও লুদুং, বুড়িরে দেক্কুচনি?”

বুড়ি লুদুংয়্য ভিদিরেত্তুন আর কত্তে,
কনে জানে বুড়ি থুড়ি
বুড়ি যাল্লোই লবাস চোরী ।
লবা ভিতর থাক্যা বুড়ি
তেদয়্য ছড়া কায়।
এই লুদুঙুয়া গড়-গড়িয়া যায়।”

তে গরত গরত গোরি বাঘ্যা ইধু লুঙিলগি। বাঘ্যা কত্তে- বুড়ি
লুদুংয়ত্তুন নিগিল। এবার তরে খাং। বুড়ি বাঘ্যারে কত্তে , তুই ইক্কিনে ন-
খেচ। মুই এক্কেনা গোরি রাঙ্যা-কাল্ল্যারে ডাগঙ । চেই লং।” তে বুড়ি রাঙা-
কাল্ল্যারে থু থু গোরি ডাগিল। রাঙ্যা-কাল্ল্যা থু থু গোরিন্যাই লুঙিলাক্কি।
বাঘ্যা রাঙা-কাল্ল্যারে দেগিন্যাই দ-রে চিলাং টিকটিক গোরি ধাবা দিয়ে । তে
বুড়ি রাঙা-কাল্ল্যা সুমুত্ত ঘরত এলাক।

বুড়ি ঘরত এইন্যাই খেবার জিনিচ্চানি বুজ্জ্যারে নিগিলেই দিল।
কাল্ল্যা-রাঙ্যারে খেবার জিনিষ ভাগ গোরি দিল। বুজ্জ্যা আ কাল্ল্যা-রাঙ্যা

৫১

খেলাক। তে বুড়ি পত্তাপুত্তিগুনরে খেবাত্ত্যাই ডাগের। কত্তে, ”পত্তাপুত্তিলোই!
আদার-পানি খাগোই।” ডাগিলেয়্য পত্তাপুত্তিগুন ন-এত্তন কিত্ত্যাই বুজ্জ্যারে
বুড়ি কত্তে, "নাহি পত্তাপুত্তিগুন খেয়্যচ?" বুড়ি সিয়ান কলে বুজ্জ্যা ন-মাদে।
বুড়ি বুজ্জারে আর কত্তে, ”ক-ন পত্তাপুত্তিগুন খেয়্যচ নি?”

তে বুজ্যারে বুড়ি কত্তে, "আয়দে বুজ্জ্যা, ত-অ দাড়িয়ানি আজুরি
দ্যং, পত্তাপুত্তি কাঙে-ল কাদা বাজি রোইয়্যননে কন।” আজুরি দিন্যাই বুজ্জ্যা
দাড়িয়ানিত্তুন পত্তাপত্তির কাঙেল কাদা ঝুড়ি পড়িলাক। কাঙেল কাদাগুন ঝুড়ি
পুড়িন্যাই বুড়ি বুজ্জারে কত্তে, ”আদিক তরে পত্তাপত্তিগুনরে আদার দিবাত্ত্যাই 
কোইয়্যং কিত্ত্যাই, তুই নয় পারা পত্তাপত্তিগুন খেইখায় 
রোইয়্যচ।” তে বুড়ি বুজ্জ্যারেয়্য একু মুগরত মারেই ফেল্ল্য।

বুজ্জ্যারে মারে ফেলেন্যাই বুড়ি গায় গায় অল। বুড়ি ধান রোদত
দিয়ে, ধানুন রাগেবার নেই। বুড়ি বিলাপ গোরি গোরি কানের । কত্তে,

"পত্তাপত্তি চরণে, আমা বুজ্জ্যা মরণে
ধান তলোইবুয়া রাগেইয়্যা নেই
মদ কুম্মলোই, জগড়া কুম্ম খাগোইয়্যা নেই।” বুড়ি ইয়ান কোই
কোই বুজ্জ্যারে মনত তুলি তুলি কানের । গুজুরি গুজরি কানের ।

তে পেজাবুয়া বুড়িরে কানেত্তে শুন্ন্যে। তে পেজাবুয়া দ্বি-থেঙত
ঝুনঝুনি পিনিন্যাই এচ্চ্যে। ঝুনঝুনিগুন ঝনন ঝনন্‌ গরেপ্লি। তে বুড়িরে
কল্লিদে,

"ঝনঝনিলোই নাজি জানং,
ওগোইয়ত্‌ তলে পোল্ল্য জানং।
চারে বুড়ি চা, চারে বুড়ি চা।”

বুড়ি কত্তে, "ও মরন পেজাবুয়া, মরে
তুচ্চ্যা গরল্লিদে।” তে পেজাবুয়ারেয়্য মারেই ফেল্ল। রাঙ্যা-কাল্ল্যা এই দিবা
কুগুরলোই বুড়ি বাজি আঘে।

পজ্জনান থুম। 
৫২

সুদত্তুবি আ ভান্নুয়া বেলেইবুয়ার বনজুরানা পজ্জন

সুদত তুবি পেক্কুয়া ভান্নুয়া বেলেইবুরে কত্তে, ”বন ঘর তুলিনা । তুই
এক্কান তুল, মুই এক্কান তুলং। তে এচ্চ্যা সু-দ দিনা । তুইয়্য সু-দ দে, মুইয়্য
সু-দ দুয়্যং।” এই কদাগান কোইকায় তারা ফারগ অলাক। তে সুদত তুবি
পেক্কুয়া ফারক অইয়াই তে বা বানেল্লোই। ভান্নুয়া বেলেইবুয়া বেড়ে বেড়ে
থায়।

তা কিল্ল্যা লাগত পা-পি অলাক। লাগত পা-পি অইন্যাই ভান্নুয়া
বেলেইবুয়া সুদত তুবি-বত্তুন পুজর গরেত্তে, "বন ত ঘরান কুদ্দুর গোচ্চ্যচ।”
সুদত তুবিবুয়া কত্তে, ”ম-ঘরান সু-দ দুয়্যং।” উন্দি চেলে সুদত তুবিবুয়া তা
ঘরান তুলনা শেষ গোচ্চ্যে।

তারা দ্বি-বন্ধুয়্যে আ-র লাগত পা-পি অলাক। তে আ-র বিজার
গরাগোরি গল্লাক । বেলেইবো কত্তে, "বন, ত ঘরান কুদ্দুর গোচ্চ্যচ?” সুদত
তুবিবুয়া কত্তে, ”ম-ঘরান চাল ছিলাঙর ।” উন্নিচেলে সুদত তুবিবুয়া তা
ঘরানত “ছ' ফুদেইয়্যে। তে বেলেইবুয়া কত্তে, ”ম-ঘরান চাল ছিলাউর।”
উন্দিচেলে ঘরান সু-দয়্য নদে। ইন্দি সুদত তুবিবুয়া তা ঘরান সারা গোরি
বডা পারিপারাই ছ' ফুদেন্যাই 'ছ' গুন ছংফোর উয়্যন। উড়ি পারন।

তারা দ্বি-বন্ধুয়্যে তার কেল্ল্যা আ-র লাগত পা-পি অলাক। তারা
আর পুজার গরাগরি গল্লাক। ভান্নুয়া বেলেইবুয়া সুদত তুবিবুয়ারে কত্তে ,
"বন ত-অ ঘরান কুদ্দুর গল্লে?” তে সুদত তুবিবুয়া কত্তে, ”ম-অ ঘরান সারা
অইয়্যে।” তে বেলেইবুয়া কত্তে, "কেল্ল্যা মুই বেরেম্বি।” তে সুদত তুবিবুয়া
কত্তে, "ঠিগ আগেআই।”

তার কেল্লা সুদত তুবিবুয়া ভান্নুয়া বেলেইবুয়ারে ইক্কুয়া বরই গাজত
বাচ্ছ্যেই আঘে। ভান্নুয়া বেলেইবুয়া হুন্যং হুন্যং গোরি যার। তে সুদত 
তুবিবুয়া তা বন্ধুবুয়ারে দেগিন্যাই কত্তে, ”ও পুতলক উড় উড়।” তে তা
পুয়াগুন উড়ি গেলাক্কোই। তা পুয়াগুন উড়ি যেইন্যাই সুদত তুবিবুয়া
বেলেইবুয়ারে পুনান নাজেই নাজেই বরই গাচ্ছুয়াত্তুন কত্তে,
"আমার বনে লাজ পাইয়ে,

৫৩

আমার বনে লাজ পাইয়্যে।”

কই কই নাজদে তে পুনত ইক্কুয়া বরই কাদা ফুদাইয়্যে। তে
নাবিদা ইধু গেল। কত্তে,
নাবিদ ভেই সারচ,
ম-অ পুন কাদাবুয়া ছুগেই দি পারচ?”
নাবিদ্যা কয়দ্যে,

"কন আক্কল্ল্যা সুদত্ তুবি,
কন আক্কল্যা কধা কচ।
হুরন বাজে দিলে টিকটিকে,
টিটিক টিক গোরি মোরি যেবেগোই।”

সুদ তুবিবুয়াত্তুন রাগ উদি-ল। রাগ উদিন্যাই উন্দুরবুয়া ইধু
যেইয়্যে। সুদত তুবিবুয়া উন্দুরবুয়ারে কত্তে,

নাবিদ্যা সজপদরানি কামারে দি-পারচ?”
উন্দুরবুয়াত্তুন রাগ উদিন্যায় কলদে, 
"কন আকল্ল্যা সুদত তুবি,
কন আকল্প্যা কধা কচ।
নাবিত্তুয়া থ-ব তা সজপদরানি
অজলত টাঙি টাঙি।
সিয়ানি মুই কেনে লাগত পেম।”

রাগ উদিন্যাই সুদত তুবিবুয়াত্তুন বেলেইবুয়া ইধু গেল।
বেলেইবুয়ারে কত্তে,
"বেলেই ভেই, বেলেই ভেই তুই সারচ,
উন্দুরবুয়ারে মারি পারচ?
বেলেইবুয়া কলদে,
"কন আক্কল্ল্যা সুদত তুবি,
কন আক্কল্ল্যা কধা কচ। 
তে থেব চালত,
মুই থেম মাদিত,
তারে কুত্তুন লাগত পেম।”

৫৪

সুদত তুবিবুয়াত্তুন উদিল রাগ। তে কুগুরবুয়া ইধু গেল। কুগুরবুয়ারে কত্তে,
"কুগুর ভেই, কুগুর ভেই, তুই সারচ,
তে তুই বেলেইবুয়ারে মারি পারচ?”
কুগুরবুয়া কত্তে,

"কন আক্কল্ল্যা সুদত তুবি,
কন আক্কল্ল্যা কধা কচ।
তে থেব ঘর উগুরে
মুই থেম মাদিত,
তারে কেনে লাগত পেম।”

তে সুদত তুবিবুয়া ইক্কুনু মুগরবুয়া ইধু গেল । তে কত্তে,
"মুগর ভেই সারচ,
কুগুরবুয়ারে মুগুরে পারচ?”
তে মুগুরবুয়া কত্তে,
”কন আক্কল্ল্যা সুদত তুবি,
কন আক্কল্ল্যা কধা কচ।
মরে লোইন্যাই একজনে
ন-অ মুগুরেলে মুই
আক্কে কেনে মুগুরেম।”

সুদত তুবিবুয়াত্তুন রাগ উদিন্যাই আগুনান ইধু গেল । কলদে,

"আগুন ভেই সারচ,
মুগুরবুয়ারে পুড়ি ফেলেই পারচ?
আগুনানে কলদে,
কন আক্কল্ল্যা কধা কচ।
একজনে আগুনত ন-অ দিলে
মুই গায় গায় কেনে পুড়িম।”

সুদত তুবিবুয়াত্তুন আর রাগ উদিল। তে সুদত তুবিবুয়া পানিয়ান ইধু গেল।

কলদে,
"পানি ভেই সারচ,

৫৫

আগুনানরে মারেই পারচ?”
পানিয়ানে কলদে,

"কন আক্কল্ল্যা সুদত তবি,
কন আক্কল্ল্যা কধা কচ।
একজনে মরে নিন্যাই
ন-অ দিলেগোই কিগোরি
মুই আগুনান মারেই পারিম।”

এহ্ত্তুয়া ইধু গেল । তারে কলদে,

"হেত ভেই সারচ,
পানিয়ান পিয়েই খেই পারচ?"

হেত্তুয়া কলদে,
"কন আক্কল্ল্যা সুদত তুবি,
তুই কন আক্কল্যা কধা কচ।
এতবড় সাগর কেনে
মুই পিয়েই খেই পারিম।”

সুদত তুবিবুয়াত্তুন আর রাগ উদি-ল। তে মশাবুয়া ইধু গেল।
মশাবুয়ারে কত্তে,

"মশা ভেই সারচ,
হেত্তুয়ারে ডোগোরেই পারচ?”

তে মশাবুয়া কত্তে, "আমা বড় ভেই পুগি, তুই ইক্কিনে তা ইধু যা। তে সুদত
তুবিবুয়া পুগিবুয়া ইধু গেল । কল্লোইদে,

পুগি ভেই সারচ
হেত্তুয়ারে ডোগোরে পারচ?
তে পুগিবুয়া কত্তে,
আয় যেই আয়, 
আ কিত্ত্যাই ন-অ পাত্তং।” পুগিগুনে ঝাকগোরি গেলাক। তে
হেত্তুয়ারে বেড়েই ধরলাক। সহ্য গোরি ন-অ পারিন্যাই হেত্তুয়া কেরেঙ গোরি
ডোগোরি-ল।

তে হেত্তুয়া কত্তে, ”মুই পানিয়ান পিয়েই খেই পারিম।”
পানিয়ানে কত্তে, "মুই আগুনান মারেই পারিম ।”

৫৬

আগুনানে কত্তে, "মুই মুগরবুয়ারে পুড়ি পেলেই পারিম।”
মুগুরবুয়া কত্তে , "মুই কুগুরবুয়ারে মুগুরে পারিম ।”
কুগুরবুয়া কত্তে, "মুই বেলেইবুয়ারে কামেড়ে পারিম।”
বেলেইবুয়া কত্তে, "মুই উন্দুরবুয়ারে মারি পাড়িম।”
উন্দুরবুয়া ক্তে, "মুই নাবিদ্যা সজপদরানি কামাড়ে দি পারিম।”
নাবিদ্যা কত্ত, "আন আন ত-অ পুন কাদাবুয়া হুগেই দ্যং।”

হুগেই দিবাত্ত্যাই বানা খুড়ান বাজেই দেদে তে সুদত তুবিবুয়া মরি গে-
লগোই।

পজ্জনান থুম।

৫৭

সুচ্চ্য বুড়িরে মারা পজ্জন

সুচ্চ্য বুড়িরে মারিবাত্ত্যাই সমার বদা ধয্যে। বেগ আগে ভুল
বডাবুয়ারে উজুলত্তে, "বুড়িরে মারা যেবেনে ভেই?” তে উজুলে-ল
চেরাবুয়ারে। তা পরেন্দি কাঙারাবুয়ারে কত্তে, "বুড়িরে মারা যেবেনি ভেই।”
সে পরেন্দি কুর ঘু-য় পুজাবুয়ারে কল, "বুড়িরে মারা যেবেনি ভেই।” কুর
ঘু-অ পুজাবুয়া কত্তে, "যেম্ব ভেই।” তে মুগরবুয়ারে উজুলে-ল, "বুড়িরে
মারা যেবেনি ভেই।” মুগরবুয়ায়্য কলদে, ”যেম্ব। তে বেক্কুনরে বজেন্যাই
কলদে, "কামানি ভাগ গোরি।"

ভুল বডাবুয়ারে কলদে, "তুই অলোনছালত থেচ। বুড়ি ন-অ দেগে
পারা তে আগুন জ্বালিবাত্ত্যেই এলে ভুংগোরি ফুদি যেন্যাই চোক্কুন কান গোরি দিচ।

চেরাবুয়ারের কলদে, "তুই কবগত থেছ। অলোনছালত্তুন চোক্কুন  
ধবাত্তোইদ্যাই গেলে যেক্কে চালত কবগত ধরিব্য সেক্কে কামারেচ।”

তে কাঙারাবুয়ারের কলদে, "তুই চারিবুয়া তলাত থেচ্চ্যোই । যেক্কে
চারি তলাত্‌ পানি তোগেবগোই, সেক্কে তুই বুড়ি আত্তানত কামড় দিচ।”

সুচ্চ আ-র ঘুম-অ পুজাবুয়ারে কলদে, "তুই সাঙু দুয়ারত থেচ্চ্যোই।
যেক্কে বুড়ি বারে ধে-ব, সেকেনে তরে উরি-ব। তে বুড়ি বিজিদি যেইন্যাই
আজার খেই গোজ্জ্যে পুড়ি-ব।”

তে সুচ্চ মুগরবুয়ারে কত্তে , "তুইয়্য সাঙু দুয়ারত থেচ্‌। বুড়ি যেক্কে
ঘুয়্য পুজাবুয়া উরিন্যাই আজার খে-ব, সেক্কেনে তুই মু-অর দিচ্‌। এক্কুয়ারে
মারেই ফেলেচ।”

রেদ অ-ল। বুড়ি ঘুমত পোজ্জ্যে। সুচ্চ্য কাম ভাগ গোরি দিন্যাই যা
জাগাত্‌ তারে বোজেই দিল। তে সুচ্চ্য বুড়িরে ভিন্দা ধয্যে। তে বুড়ি কত্তে,
"ও এজ্জ্যা মর কি অইয়্যেদে। ন-অ পারিবুয়া, বানা চিগুত্-চাগাত্‌ গরেত্তে।
কিয়ে কামাত্তন ম-অ কিয়ানত। এক্কেনা চেরাক্কুয়া অলোনছালত যেইন্যাই
ধরাংগোই।”

৫৮

তে অলোনছালত গেল। আগুনান ফুন দেল্ল্যই। ফুন দিন্যাই ভুল
বডাবুয়া ফুং গোরি ফুদি হেইন্যাই বুড়ি চোক্কুনত পল্লগোই। চোগত
পোরিন্যাই বুড়ি ন-অ দেগের । কত্তে , "ও হদা! ন-অ পারিবুয়াদে।”

তে বুড়ি কপ্পানত ধরিন্যাই যাল্লোই। কপ্পান ধরি যাদেগোই বুড়ি
আ-র চেরাবুয়াত্তুন কামড় খেলগোই। চেরা কামড় খেইন্যাই হদা-মা গোরি
গোরি চারিবুয়া ইধু যেইন্যাই চোক্কুন ধল্লোই। চোকুন ধদে আ-র কাঙারাবুয়া
কামড় খে-ল। কাঙাড়াবুয়া কামড় খেইন্যাই ওমাদু-হদা গোরি গোরি যাদে
যাদে বুড়ি কত্তে, "এচ্চ্যা মর কি অইয়্যেদে। ন-অ পারিমবে, ইত্তুনয়্য ধা
পেরিবুয়া৷”

ধা পোরিব কোইন্যাই বুড়ি ধাদে তে সাঙ দোয়ারানত্‌ কুড়া ঘু-অ
পুজাবুয়া উড়িন্যাই বিজিদি যেইন্যাই বুড়ি আজার খেইয়্যে। এক্কুবারে চন্দুল
অইয়্যে। মুগরবুয়া সেই সুযোগত পুদুং পুদুং গোরি কাঙেল চেই চেই মুগর
দিন্যাই বুড়িরে মারেই ফেলে-ল। তে মুগরবুয়া বুড়িরে মারে ফেলে কালাই
তা সাঙ্গ-পাঙ্গগুনরে ডাগি-ল। কত্তে , "ভেইলক এয এয বুড়িরে মারেই
ফেল্লং।”

তে বেক্কুনে এলাক। এইন্যাই সুচ্চ্য কলদে, বুড়িরে বেক্কুনে
মুদিয়্য ।"তে সুচ্য আলত্ত্যে মুদি দিল। সুচ্চ্য মুদিন্যাই নলাসং পানি উদিল। তে ভুল
ভুল বডাবুয়া মুদি-ল। তা মুদানা পালবুয়াত পানি আহধুসং উদিল। 
তে চেরাবুয়া মুদি-ল ৷ তে রানসং পানি উ-দিল। তা পরেন্দি কাঙারাবুয়া মুদিল।
দে তে ফারসং পানি উদি-ল। কুর-ঘুঅ পুজাবুয়া মুদিন্যায় বুকসং পানি
উদি-ল। মুগরবুয়া মুদিন্যাই তদাসং পানি উদি-ল। বেক্কুনে মুদিফুরেন্যাই
তদাসং পানি উদি-ল। তে বেক্কুনে ধরাধয্যাগোরি বুড়ি মরাবুয়া পানিত
ফেলেই দিলাক। তে বুড়ি মরাবুয়া পানিলগে ভাজি গেল । বেক্কুনে যা ঘরত
তে গেলাক।

পজ্জনান থুম অল

৫৯

সোঙজ্যা বুলি ও শর্গ মারা পজ্জন

এত্তে এক রাণীমিলা। তার সাত্তুয়া পুয়া। দিনমাগানে সে রাণী
মিলাবুয়া তা সাত্তুয়া পুয়ারে শড়গ ঘু আনি দে। শড়গ ঘু-অ তোন খাবায়।
তা পুয়াগুনে পুজর গরন্দে, "মা ইয়ান কি তোন?” তারা মাবুয়া কয়দে,
"শড়গ ঘু।” সাত ভেইয়্যে কন্দে, ”শড়গ ঘু এদক সুয়াদ। তে শড়গবুয়া
কদক সুয়াদ অ-ব? সালেন মা আমি শড়গ মারা যেবং।”

তে সাত ভেইয়্যে সাত বুগি দারবুয়া আনি দিলাক্কই। সাত ভেইয়্যে
সাত বুগি পাদা আনি দিলাক্কই। সাত ভেইয়্যে সাত কুম পানি আনি
দিলাক্কই ৷ সাত ভেইয়্যে ধান বানিন্যাই চোল গোরি দিলাক্কই ৷ সাত ভেইয়্যে
উদানান কাজেই দিলাক। তে কলাক, ”মা, আমি এবার শড়গ মারা যেবং।
আমারে ভাত রানি দিচ।”

ভাত রানা অ-ল। সাত ভেইয়্যে ভাত খেলাক। শড়গ মারা যেবার
আগেন্দি তারা মাবুয়ারে কলাক, "মা, দারবুয়া তারা সজ অলে কানিচ।
পাদাততারা সজ অলে কানিচ। পানি কুম্মত নাজনি পুগ পলে কানিচ। উদন
কাজর অলে কানিচ।” সাত ভেইয়্যে তারা মাবুয়ারে এই কধানি কোইন্যাই
শড়গ মারা যা ধল্লাক।

পথ ধরি যাদে যাদে ধ-অ কাবিয়াবুয়ারে লাগত পিয়ন। সাত
ভেইয়্যে কলাক্কে, ”ধ-অ কাবিয়া ভাইরে ভাই, শড়গ মারা পথ কুন্দি যায়?”
ধ-অ কাবিয়াবুয়া কলদে, তুমি-দ শড়গ মারা যর, ম-অ ধবুয়া এক্কেনা
মুচ্ছ্যে দি-জনা।” কদে কদে তে সাত ভেইয়্যে মুচ্ছে দিই গেলাক। কিন্তু ধ-
অবুয়া মুচ্ছায় ন-অ যায়। তে সাত ভেইয়্যে যাদেগোই ধ-অ কাবিয়াবুয়া
কত্তে , "শড়গ'বুয়া মারি পাল্লে, মরে একদমা শড়গ হেরা দি-যেইয়্য।” ধ-অ
কাবিয়াবুয়া শড়গ'বুয়া পত্থান ইন্দিয়্যা গোরি দেগেই দিল ।

যাদে যাদে বাড়া বান্যা লাগত্‌ পেলাকই। বাড়া বানিয়াবুরে কলাক্কে,
"বাড়া বানিয়া ভাইরে ভাই, শড়গ মারা পথ কুন্দি যায়?  আমারে এক্কা দেগে
দেনা।” বাড়া বানিয়াবুয়া কত্তে, “তুমিদ শড়গ মারা যর, ম-অ ধানুন এক্কা
বানি দিজনা।” তে সাত ভেইয়্যে ঢেঙিবুয়া তুলিবাত্ত্যাই চেলাকে, তুলিয়্য ন-